AÐALNÁMSKRÁ GRUNNSKÓLA 2011

ALMENNUR HLUTI

Mennta- og menningarmálaráðuneyti


## AÐALNÁMSKRÁ GRUNNSKÓLA 2011  ALMENNUR HLUTI


- FORMÁLI EFNISYFIRLIT
- INNGANGUR
- 1 HLUTVERK AÐALNÁMSKRÁR
- 1 .1 Sameiginlegur hluti aðalnámskrár
- 1 .2 Hlutverk skóla
- 1 .3 Fagmennska kennara
- 2 ALMENN MENNTUN
- 2 .1 Grunnþættir menntunar
- 2 .1 .1 Læsi
- 2 .1 .2 Sjálfbærni
- 2 .1 .3 Lýðræði og mannréttindi
- 2 .1 .4 Jafnrétti
- 2 .1 .5 Heilbrigði og velferð
- 2 .1 .6 Sköpun
- 2 .2 Hæfni
- 2 .3 Námshæfni
- 3 MAT OG EFTIRLIT
- 3 .1 Námsmat
- 3 .2 Mat á skólastarfi
- 3 .2 .1 Innra mat
- 3 .2 .2 Ytra mat
- 4 HLUTVERK GRUNNSKÓLA
- 5 ALMENN MENNTUN Í GRUNNSKÓLA
- 6 GRUNNÞÆTTIR Í MENNTUN OG ÁHERSLUÞÆTTIR Í GRUNNSKÓLALÖGUM
- 6 .1 Þekking, leikni og hæfni
- 7 NÁM OG KENNSLA
- 7 .1 Nám við hæfi hvers og eins
- 7 .2 Jöfn tækifæri til náms
- 7 .3 Nám í skóla án aðgreiningar
- 7 .4 Nemendur njóti bernsku sinnar
- 7 .5 Hlutverk kennara
- 7 .6 Skólabragur
- 7 .7 Samstarf heimila og skóla
- 7 .8 Forvarnir
- 7 .9 Tengsl skóla og nærsamfélags
- 7 .10 Sérfræðiþjónusta í grunnskólum
- 7 .11 Náms- og starfsráðgjöf
- 8 INNTAK OG SKIPULAG NÁMS
- 8 .1 Kennsla
- 8 .2 Námsgögn
- 8 .3 Val og valgreinar
- 8 .4 Námsgreinar og námssvið
- 8 .5 Viðmiðunarstundaskrá
- 9 NÁMSMAT Í GRUNNSKÓLA
- 9 .1 Markmið með námsmati í grunnskóla
- 9 .2 Námsmat í skólanámskrá og starfsáætlun skóla
- 9 .3 Fjölbreyttar matsaðferðir
- 9 .4 Viðmið um námsmat í grunnskóla
- 9 .5 Tengsl við hæfniþrep í framhaldsskóla
- 9 .6 Námsmat þarf að fara fram jafnt og þétt á námstímanum
- 9 .7 Fjölbreytni í námsmati
- 9 .8 Samræmt námsmat í grunnskólum Mennta- og menningarmálaráðuneyti
- 9 .9 Stöðluð próf og skimunarpróf í grunnskóla
- 9 .10 Brautskráning áður en 10 ára skólagöngu er lokið
- 10 MAT Á GRUNNSKÓLASTARFI
- 10 .1 Innra mat í grunnskóla
- 10 .2 Ytra mat í grunnskóla
- 11 SKÓLAÞRÓUN
- 11 .1 Skólastefna sveitarfélaga
- 11 .2 Stefna einstakra skóla
- 12 SKÓLANÁMSKRÁ OG STARFSÁÆTLUN SKÓLA
- 12 .1 Skólanámskrá
- 13 ÁBYRGÐ OG SKYLDUR NEMENDA, STARFSFÓLKS OG FORELDRA
- 13 .1 Ábyrgð nemenda og skyldur
- 13 .1 .1 Ábyrgð nemenda á eigin námi
- 13 .1 .2 Ábyrgð nemenda á framkomu og samskiptum
- 13 .1 .3 Tjáningarfrelsi
- 13 .2 Ábyrgð og skyldur starfsfólks
- 13 .2 .1 Fagmennska og alúð
- 13 .2 .2 Jákvæður skólabragur
- 13 .2 .3 Þagmælska
- 13 .3 Ábyrgð og skyldur foreldra
- 14 TENGSL HEIMILA OG SKÓLA
- 14 .1 Upplýsingamiðlun
- 14 .2 Foreldrafélög
- 14 .3 Skólaráð
- 15 TENGSL SKÓLASTIGA
- 15 .1 Tengsl leik- og grunnskóla
- 15 .1 .1 Upplýsingar á milli skólastiga
- 15 .1 .2 Samstarf
- 15 .2 Tengsl grunn- og framhaldsskóla
- 16 UNDANÞÁGUR FRÁ AÐALNÁMSKRÁ
- 16 .1 Undanþága frá skólasókn
- 16 .2 Viðurkenning náms utan grunnskóla
- 16 .3 Samræmd könnunarpróf
- 16 .4 Þróunarskólar
- 16 .5 Heimakennsla
- 16 .6 Sjúkrakennsla
- 16 .7 Fjar- og dreifnám
- 16 .8 Undanþága frá skyldunámi
- LÖGUM UM GRUNNSKÓLA, NR 91/2008 VIÐAUKI YFIRLIT YFIR REGLUGERÐIR 2012 SEM BYGGJA Á


AðAlnámskrá grunnskólA – ALMENNUR HLUTI


```
Mennta- og menningarmálaráðuneyti
```
## FORMÁLI EFNISYFIRLIT

```
Í þessari námskrá má lesa um þann ramma og aðbúnað fyrir nám og kennslu sem mótast
hefur í anda gildandi laga, reglugerða og alþjóðasamninga. Innan rammans hafa verið
þróaðir sex grunnþættir sem mynda kjarna menntastefnunnar. Þeir varða starfshætti,
inntak og umhverfi náms á öllum skólastigum og skapa mikilvæga samfellu í íslensku
skólakerfi. Þessir grunnþættir eru læsi, sjálfbærni, heilbrigði og velferð, lýðræði og
mannréttindi, jafnrétti og sköpun.
```
```
Miklu skiptir að rækta með markvissum hætti þá þekkingu, leikni og viðhorf sem styrkir
getu einstaklinga í framtíðinni til að verða gagnrýnir, virkir og hæfir þátttakendur í
jafnréttis- og lýðræðissamfélagi. Þessum grunnþáttum er m .a. ætlað að bæta úr því.
Mennta þarf hinn almenna borgara nægilega vel til þess að hann geti veitt valdhöfum
eðlilegt aðhald, hvort sem þeir eru í fjármálalífinu, stjórnmálum, fjölmiðum eða á öðrum
sviðum. Skólar eru í raun einu stofnanir samfélagsins sem geta tryggt öllum uppvaxandi
kynslóðum tækifæri til að búa sig undir þátttöku í virku lýðræði, þjálfa gagnrýna og
skapandi hugsun og mæta ólíkum félagslegum og menningarlegum aðstæðum.
```
```
Það eru gömul sannindi og ný að engin raunveruleg þróun verður í skólastarfi nema
fyrir tilstuðlan kennara og skólastjórnenda. Lengi má lagfæra menntastefnu, skipulag,
námsgögn og skólabyggingar en ef breytingum er ekki fylgt eftir í skólunum skila
þær ekki árangri. Innleiðing nýrrar hugsunar í skólastarfi byggist á góðri samvinnu
menntayfirvalda við þá sem bera hitann og þungann af skólastarfinu.
```
```
Ég ber þá von í brjósti að þessi námskrá hafi farsæl áhrif á skólastarf í landinu á tímum
endurreisnar samfélagsins og hvet starfsfólk skóla, foreldra, forráðamenn og nemendur
til að kynna sér vel efni námskrárinnar og starfa í anda hennar.
```
```
Katrín Jakobsdóttir
mennta- og menningarmálaráðherra
```

**AÐALNÁMSKRÁ GRUNNSKÓLA 2011  ALMENNUR HLUTI**


```
Mennta- og menningarmálaráðuneyti
```
## INNGANGUR

Almennur hluti aðalnámskrár grunnskóla kveður á um markmið og fyrirkomulag
skólastarfs í grunnskóla. Í námskránni er fjallað um hlutverk aðalnámskrár, almenna
menntun og grunnþætti, mat á skólastarfi og fleira. Í námskránni er að finna nánari
útfærslu á ákvæðum laga um grunnskóla og reglugerða um nám og kennslu í
grunnskóla. Hún tekur til nemenda og starfsfólks skóla og setur sameiginleg markmið
náms og kennslu í öllum grunnskólum landsins. Í aðalnámskrá grunnskóla er kveðið á
um uppeldis- og menntunarhlutverk grunnskólans og sett fram meginstefna um kennslu
og kennsluskipan. Aðalnámskrá útfærir nánar ákvæði laga um námsgreinar og námssvið
og segir til um áherslur og vægi. Viðmiðunarstundaskrá, sem sýnir hlutfallslegt vægi
milli námsgreina og námssviða, er hluti af aðalnámskrá. Hver grunnskóli ákveður hvort
námsgreinar og námssvið eru kennd aðgreind eða samþætt en jafnframt skal þess gætt
að námið verði sem heildstæðast. Í aðalnámskrá eru skilgreindir hæfniþættir á hverju
námssviði og innan hverrar námsgreinar. Nemendur skulu eiga þess kost að uppfylla
hæfniviðmið einstakra námsgreina og námssviða með mismunandi hætti. Sett eru
árangursviðmið um það hvenær nemandi telst hafa lokið einstökum námsgreinum eða
námssviðum. Sett eru viðmið vegna nemenda sem ljúka grunnskólanámi á skemmri tíma
en tíu árum.

Aðalnámskrá er sett af mennta- og menningarmálaráðherra með sama hætti og
reglugerðir og gegnir margvíslegu hlutverki. Hún er allt í senn, stjórntæki til að fylgja
eftir ákvæðum laga, fyrirmæli fræðsluyfirvalda um skólastefnu og safn sameiginlegra
markmiða skólastarfs í landinu. Aðalnámskrá er ætlað að samræma nám og kennslu að því
marki sem þörf er talin á og tryggja rétt allra nemenda til tiltekinnar lágmarksmenntunar
og jafnrétti til náms.

Aðalnámskrá er ætlað að þjóna mörgum aðilum. Hún lýsir sameiginlegum markmiðum
og kröfum sem eiga við um alla nemendur, kennara og stjórnendur skólans og annars
starfsfólks. Hún er jafnframt viðmiðun við samræmt námsmat í grunnskólum, mat á
skólum og skólastarfi, leiðarljós fyrir þá sem fást við námsefnisgerð og kennaramenntun,
grundvöllur skólanámskrárgerðar og sjálfsmats skóla og stefnumörkunar sveitarfélaga.
Aðalnámskrá er einnig upplýsing og viðmiðun fyrir foreldra svo að þeir geti fylgst með
starfsháttum skólans, árangri skólastarfs og velferð og líðan nemenda. Aðalnámskrá
veitir einnig nemendum margháttaðar upplýsingar um skólastarf.


**AÐALNÁMSKRÁ GRUNNSKÓLA 2011  ALMENNUR HLUTI**


```
Mennta- og menningarmálaráðuneyti
```
## 1 HLUTVERK AÐALNÁMSKRÁR

```
Aðalnámskrá byggir á lögum um leikskóla (nr. 90/2008), grunnskóla (nr. 91/2008)
og framhaldsskóla (nr. 92/2008). Aðalnámskrá er rammi um skólastarfið á þessum
skólastigum og leiðsögn um tilgang þess og markmið. Hún birtir heildarsýn um menntun
og útfærir nánar þá menntastefnu sem felst í lögunum.
```
```
Aðalnámskrá er ætluð stjórnendum skóla, kennurum og öðru starfsfólki í skólakerfinu.
Einnig veitir hún nemendum, foreldrum þeirra, opinberum stofnunum, félagasamtökum,
aðilum atvinnulífsins og almenningi upplýsingar um tilgang og starfsemi skóla. Segja má
að aðalnámskrá sé samningur þjóðarinnar við sjálfa sig um menntamál.
```
```
Hlutverk aðalnámskrár er margþætt:
•	 Aðalnámskrá birtir menntastefnu stjórnvalda, námsframboð og námskröfur og
ber skólum og starfsmönnum þeirra að fylgja ákvæðum hennar við skipulagningu
skólastarfs. Aðalnámskrá á því að tryggja börnum og ungmennum góðar
aðstæður til náms í samræmi við gildandi lög og menntastefnu.
•	 Aðalnámskrá er helsta stjórntæki fræðsluyfirvalda til að tryggja samræmi og
samhæfingu skólastarfs við útfærslu sameiginlegrar menntastefnu. Námskráin
er ein meginforsenda þess að mennta- og menningarmálaráðuneytið geti gegnt
lögboðnu hlutverki sínu við að annast yfirstjórn og eftirlit með gæðum og
framkvæmd skólastarfs.
•	 Aðalnámskrá markar starfsramma stjórnenda, kennara og starfsfólks einstakra
skóla við skipulagningu, framkvæmd og mat á skólastarfi sem þeim er skylt að
útfæra, m .a. í skólanámskrá.
•	 Aðalnámskrá veitir nemendum og forráðamönnum þeirra upplýsingar um
gæðakerfi og helstu viðmið sem starfsemi skóla byggist á. Hún er grundvöllur
mats á skólastarfi og námsmats í skólum. Námskránni er ætlað að veita kennurum,
nemendum og foreldrum þeirra upplýsingar um menntun barna og ungmenna á
hverju skólastigi. Námskráin er einnig til hliðsjónar fyrir þá sem annast menntun
kennara og annars starfsfólks skóla svo og þá sem vinna við gerð námsgagna,
stunda rannsóknir og annast úttektir á skólastarfi.

## 1 .1 Sameiginlegur hluti aðalnámskrár

Ýmsir þættir sem fjallað er um í aðalnámskrá eru sameiginlegir leikskóla, grunnskóla og
framhaldsskóla. Kaflar 1-3 eru sameiginlegir í námskrám skólastiganna þriggja en þar er
fjallað um stefnumið menntakerfisins, um almenna menntun og markmið skólakerfisins,
um grunnþætti menntunar og um mat á skólastarfi. Lögð er áhersla á sveigjanleika
og samfellu í skólakerfinu, bæði í inntaki og starfsháttum. Jafnframt er lögð áhersla á
skólaþróun og sameiginlega þætti í fagmennsku kennara á öllum skólastigum.

Í almennum hluta aðalnámskráa leikskóla, grunnskóla og framhaldsskóla er lýst hlutverki
hvers skólastigs og sérstakri áherslu í námi og kennslu á hverju þeirra; markmiðum,
viðfangsefnum og starfsháttum. Í skólanámskrám sem gefnar eru út í einstökum skólum
er stefna aðalnámskrár útfærð í samræmi við stefnu á hverjum stað, nemendahóp,
faglega áherslu og sérkenni í hverju tilviki.

## 1 .2 Hlutverk skóla

Skólar eru menntastofnanir og hlutverk þeirra er skilgreint í löggjöf um menntun. Skólar
landsins mynda samstæða heild, skólakerfi, sem tryggja skal samræmi og samhengi í
menntun frá leikskólum til háskóla og fullorðinsfræðslu. Lögð er áhersla á heildstæða
menntastefnu en skýr skil á milli skólastiga þannig að nemendur geti flust eðlilega á
milli leikskóla og grunnskóla og á milli grunnskóla og framhaldsskóla í samræmi við
einstaklingsbundna námsstöðu og þroska. Einnig skulu nemendur eiga þess kost að
stunda nám á tveimur skólastigum samtímis henti það námi þeirra. Á hverju skólastigi er
stefnt að fjölbreyttum viðfangsefnum og starfsháttum til að koma til móts við mismunandi
námsþarfir ólíkra einstaklinga og stuðla að alhliða þroska, velferð og menntun hvers og
eins.

Meginhlutverk leikskóla, grunnskóla og framhaldsskóla er að stuðla að almennri menntun
þegnanna. Skólarnir skulu leitast við að haga störfum sínum í sem fyllstu samræmi
við stöðu og þarfir barna og ungmenna. Skólastarfið miðar að virkri þátttöku þeirra í
lýðræðissamfélagi innan skólans og utan.

Inntak og viðfangsefni skólastarfsins er sett fram í námssviðum, námsgreinum eða
námsáföngum. Rétt er að hafa í huga að námssvið, námsgreinar og námsáfangar eru
ekki markmið í sjálfu sér heldur hjálpartæki til að stuðla að merkingarbæru námi og ná
markmiðum skólastarfsins. Í aðalnámskrám skólastiganna eru því skilgreind markmið í
samræmi við sérkenni hvers skólastigs, aldur og þroska barna og ungmenna.

Í skipulagi og viðfangsefnum skólastarfsins og í starfsháttum skólanna skal lögð rækt
við námsumhverfi og samskipti sem stuðla að almennri menntun. Almenn menntun er
grundvöllur starfsmenntunar og annarrar sértækrar menntunar. Nám og menntun á sér
stað víðar en í skólum. Menntun er ævilangt ferli. Mikilvægt er að skólarnir styðji við
námshvöt nemenda sinna, rækti námsgleði og vinnuanda og stuðli þannig að menntun
þeirra.

Starfshættir leikskóla, grunnskóla og framhaldsskóla og samskipti barna og ungmenna
innbyrðis og við kennara sína eru ekki síður en viðfangsefni kennslustunda mikilvæg
til að ná markmiðum skólanna og stuðla að velferð, námi og menntun. Starfshættir
skólanna skulu mótast af umburðarlyndi og jafnrétti, lýðræðislegu samstarfi og ábyrgð.

## 1 .3 Fagmennska kennara

Kennarar gegna lykilhlutverki í öllu skólastarfi. Kennarastéttin spannar mörg hlutverk í
skólakerfinu, s .s. kennslu, stjórnun, uppeldi, ráðgjöf, rannsóknir og þróunarstörf. Þannig
teljast t .d. skólastjórnendur, sérkennarar og námsráðgjafar til kennarastéttarinnar.
Gæði menntunar og árangur skólakerfisins byggist fyrst og síðast á vel menntaðri og
áhugasamri fagstétt kennara á öllum skólastigum.

Fagmennska kennara byggist á sérfræðilegri starfsmenntun, þekkingu, viðhorfum og
siðferði starfsins. Fagmennska kennara snýst um nemendur, menntun þeirra og velferð.
Markviss samskipti og góð kennsla stuðlar að námi og aukinni hæfni barna og ungmenna.
Á kennurum hvílir ekki aðeins sú skylda að miðla þekkingu til nemenda heldur einnig að
veita þeim tækifæri til að afla sér þekkingar og leikni, örva starfsgleði þeirra og efla frjóa
hugsun. Kennarar leiðbeina börnum og ungmennum í námi og mati á því og vinna að því
að þeir tileinki sér heilbrigða lífshætti. Þeir leitast við að skapa góðan skólabrag, réttlátar
vinnureglur og hvetjandi námsumhverfi.

Í upphafi 21. aldar hafa orðið gagngerar breytingar í íslensku samfélagi sem hafa bein
og óbein áhrif á skólakerfið og þá um leið nám nemenda og störf kennara. Hvort sem
litið er til efnahags og atvinnumála, félagsmála og fólksflutninga, tækni og samskipta
má finna deiglu og breytingar sem hafa áhrif á menningarlíf og þekkingu, menntun
og uppeldi. Það má til sanns vegar færa að breytingar í íslensku samfélagi undanfarin
ár hafi verið mjög hraðar og því aukast kröfur til skóla um að aðstoða samfélagið við
að átta sig á breytingunum og takast á við nýjar aðstæður. Allt þetta eykur kröfur til
kennarastéttarinnar, bæði til að greina samfélagsbreytingar og til að fella starfsemi
skólanna að þeim á ábyrgan hátt.

Kennarar vinna í samráði við skólastjórnendur að þróun skólanámskrár í samræmi við
aðstæður og sérstaka áherslu á hverju skólastigi. Það er á ábyrgð kennara að útfæra á
faglegan hátt í kennslu sinni og öðru skólastarfi fyrirmæli menntalaga og þá stefnu sem
birtist í aðalnámskrá.

## 2 ALMENN MENNTUN

```
Skilgreining á almennri menntun er ekki einhlít. Hún er bundin við stund og stað og
jafnvel einstaklingsbundin. Til forna mynduðu hinar sjö frjálsu listir umgjörð um almenna
menntun yfirstéttarinnar. Miðaldakirkjan skilgreindi almenna menntun í Evrópu á
miðöldum út frá sínum þörfum og með iðnbyltingunni kom fram ný tækni og fræðasvið
sem lögðu grunn að almennri menntun í nútímasamfélagi. Á 21. öld er almenn menntun
skilgreind út frá samfélagslegum þörfum og þörfum einstaklinganna.
```
```
Almenn menntun stuðlar á hverjum tíma að aukinni hæfni einstaklingsins til að takast á
við áskoranir daglegs lífs. Almenn menntun miðar að því að efla skilning einstaklingsins
á eiginleikum sínum og hæfileikum og þar með hæfni til að leysa hlutverk sín í flóknu
samfélagi. Hún er hvort tveggja í senn einstaklingsmiðuð og samfélagsleg.
```
```
Almenna menntun öðlast fólk víðar en í skólakerfinu. Skólakerfið er þó mikilvægasti
grundvöllur þess að samfélagið tryggi almenna menntun. Því er eðlilegt að skýra
grunnþætti menntunar í aðalnámskrá og tengja þá meginsviðum þekkingar og leikni sem
einstaklingum standa til boða í skólunum. Almenn menntun byggist á fjölbreyttu námi á
meginsviðum menningar okkar, umhverfis og samfélags. Stefnt er að almennri menntun
í heildstæðu skólastarfi og námi á námssviðum, í námsgreinum og námsáföngum.
Skilgreining á grunnþáttum er tilraun til að kortleggja þau meginsvið almennrar
menntunar sem skólastarfið stefnir að.
```
# 2


**AÐALNÁMSKRÁ GRUNNSKÓLA 2011  ALMENNUR HLUTI**

## 2 .1 Grunnþættir menntunar

Sú menntastefna sem birt er í þessari aðalnámskrá er reist á sex grunnþáttum menntunar
sem eru leiðarljós við námskrárgerðina.

Þessir grunnþættir eru:

```
•	 læsi,
•	 sjálfbærni,
•	 heilbrigði og velferð,
•	 lýðræði og mannréttindi,
•	 jafnrétti,
•	 sköpun.
```
Grunnþættirnir eiga sér stoð, hver með sínum hætti, í löggjöf fyrir leikskóla, grunnskóla og
framhaldsskóla. Einnig er sótt til annarrar löggjafar þar sem finna má ákvæði um menntun
og fræðslu í skólakerfinu, svo sem í lögum um jafnan rétt og jafna stöðu kvenna og karla.
Enn fremur er stuðst við stefnu stjórnvalda í ýmsum málaflokkum, t .d. ritinu _Velferð til
framtíðar_ um áherslur í stefnu um sjálfbæra þróun. Einnig er tekið tillit til alþjóðlegra
samninga sem Ísland er aðili að, svo sem barnasáttmála Sameinuðu þjóðanna og stefnu
alþjóðlegra stofnana sem Ísland er aðili að. Þar má nefna stefnumörkun UNESCO um
almenna menntun og um sjálfbæra þróun og stefnumörkun Evrópuráðsins um lýðræði
og mannréttindi. Við mörkun stefnunnar sem birtist í skilgreiningu grunnþáttanna er
einnig höfð hliðsjón af hugmyndum um fagmennsku kennara og reynslu úr þróunarstarfi
í leikskólum, grunnskólum og framhaldsskólum í landinu.

Til hvers grunnþættir?

Grunnþættirnir snúast um læsi á samfélag, menningu, umhverfi og náttúru þannig
að börn og ungmenni læri að byggja sig upp andlega og líkamlega, að bjarga sér í
samfélaginu og vinna með öðrum. Grunnþættirnir snúast einnig um framtíðarsýn og
getu og vilja til að hafa áhrif og taka virkan þátt í að viðhalda samfélagi sínu, breyta því
og þróa það.

Grunnþættirnir byggjast á því viðhorfi sem kemur fram í löggjöf um skóla, að unnið
sé bæði að samfélagslegum markmiðum og markmiðum er varða menntun sérhvers
einstaklings. Þeir eru samfélagsmiðaðir þar sem þeim er ætlað að stuðla að auknu
jafnrétti og lýðræði og að vinna að því að samfélagið fái vel menntað og heilbrigt fólk,
bæði til þátttöku í að breyta samfélaginu til betri vegar og til þeirra starfa sem unnin eru
í samtímanum. Grunnþáttunum er ætlað að undirstrika meginatriði í almennri menntun
og stuðla að meiri samfellu í öllu skólastarfi. Þegar skólastarf er metið þarf að skoða
hvernig grunnþættirnir setja mark sitt á kennslu, leik og nám.


```
Mennta- og menningarmálaráðuneyti
```
Grunnþættirnir fléttast inn í allt skólastarf

Hugmyndirnar að baki grunnþáttunum eiga að endurspeglast í starfsháttum skóla,
samskiptum og skólabrag. Þeir skulu vera sýnilegir í skólastarfinu öllu og koma fram
í inntaki námsgreina og námssviða, bæði hvað varðar þá þekkingu og leikni sem börn
og ungmenni skulu afla sér. Námssvið geta verið sérhæfing í viðfangsefnum skólastarfs
þvert á námsgreinar og skólastig.

Grunnþættirnir fléttast inn í aðalnámskrár á öllum skólastigum og fyrirmæli hennar um
allt skólastarfið:

```
•	 Efnisval og inntak náms, kennslu og leiks skal mótast af grunnþáttunum.
•	 Starfshættir og aðferðir, sem börn og ungmenni læra, eru undir áhrifum
hugmynda sem fram koma í umfjöllun um grunnþættina.
•	 Vinnubrögð kennara og annarra, sem starfa í skólum, eiga að mótast af
grunnþáttunum þannig að stuðlað sé að sjálfstæði, frumkvæði og þróun í
skólastarfi.
•	 Þegar skólastarf er metið þarf að skoða hvort og hvernig grunnþættirnir hafi sett
mark sitt á nám, kennslu og leik og skólastarfið í heild.
```
Aðalnámskrár leikskóla, grunnskóla og framhaldsskóla er grunnur að heildstæðri
námskrárgerð í skólakerfinu. Skipulag hvers dags, viku, mánaðar og starfsárs skóla þarf
að endurspegla þá heildarsýn sem grunnþættirnir móta. Nauðsynlegt er að nálgast
viðfangsefnin á heildstæðan hátt af faglegri víðsýni og eftir atvikum samfaglega. Það
getur kallað á óhefðbundna kennsluhætti og nýstárlega nálgun í skólastarfi.

Tengsl og eðli grunnþáttanna

Grunnþættir menntunar eru settir fram sem sex þættir. Þeir tengjast þó innbyrðis í
menntun og skólastarfi og eru háðir hver öðrum. Með því að hugsa út frá þeim má
skapa meiri heildarsýn um skólastarfið. Þeir byggjast á þeirri hugmynd að ekki geti orðið
virkt lýðræði án læsis á hvers konar táknkerfi og samskiptakerfi samfélagsins. Þeir eru
einnig byggðir á því að virkt lýðræði þrífist aðeins ef jafnframt er stuðlað að hvers konar
jafnrétti milli einstaklinga og hópa í samfélaginu. Mannréttindi allra verða ekki tryggð
nema stuðlað sé að heilbrigði og velferð hvers og eins og baráttu gegn mismunun og
hvers konar ofbeldi, þar með töldu einelti.

Sjálfbærni snýst um samspil umhverfis, efnahags, samfélags og velferðar. Sjálfbærni felur
í sér virðingu fyrir umhverfinu, ábyrgð, heilbrigði, lýðræðisleg vinnubrögð og réttlæti,
ekki bara í nútíma heldur og gagnvart komandi kynslóðum. Þannig er óhugsandi að
unnt sé að stuðla að mannréttindum án þess að jafnframt sé leitað eftir sjálfbærni og
jafnvægi í þróun samfélagsins. Sjálfbærni er einnig háð því að hugað sé að jafnrétti


**AÐALNÁMSKRÁ GRUNNSKÓLA 2011  ALMENNUR HLUTI**

þjóðfélagshópa. Lýðræði og mannréttindi og heilbrigði og velferð felast þannig í
sjálfbærni en eru jafnframt sjálfstæðir grunnþættir menntunar.

Menntun til sjálfbærni, jafnréttis, lýðræðis- og mannréttinda miðar að því að börn
og ungmenni skilji samfélagið eins og það er og hefur þróast. Jafnframt miðar þessi
menntun að því að börn og ungmenni verði fær um að taka þátt í að móta samfélagið
og öðlist þannig sýn til framtíðarinnar og hugsjónir til að beita sér fyrir. Með því að nota
orðin og orðasamböndin sjálfbærnimenntun, lýðræðis- og mannréttindamenntun og
jafnréttismenntun er ekki endilega verið að mótað nýjar námsgreinar eða ný námssvið
heldur eru orðin notuð til vísbendingar um námsefni og viðhorf sem leggja skal áherslu á.

Sköpun er nauðsynlegur þáttur í allri menntun og nær þannig til allra annarra grunnþátta.
Sköpun er mikilvægur þáttur í öllu námi og starfi, ekki einungis í listmenntun. Allir
grunnþættirnir eiga sér rætur í gagnrýninni hugsun, ígrundun, vísindalegum viðhorfum
og lýðræðislegu gildismati.

Þótt grunnþættirnir séu samtvinnaðir hefur hver þeirra sín sérkenni. Þá má þannig nota
til að halda utan um markmið skólakerfisins í heild og sérstakar áherslur hvers skóla eða
skólastigs. Grunnþættirnir eru þó ekki nýtt flokkunarkerfi námsþátta heldur skilgreindir
til þess að skerpa markmið skólanna og tengja þau saman. Flest atriði skólastarfs má fella
undir fleiri en einn grunnþátt og mörg þeirra undir hvern þeirra sem er.

## 2 .1 .1 Læsi

Læsi hefur löngum verið tengt við þá kunnáttu og færni sem fólk þarfnast til þess að
geta fært hugsun sína í letur (ritað) og skilið prentaðan texta (lesið). Það hefur snúist
um eitt kerfi tákna, prentmálið, og þá menningu og þau tjáningarform sem tengdust
því. Í skólum hafa menn litið svo á að færni á þessu sviði væri fyrst og fremst bundin við
einstaklinga og hægt væri að mæla hana, sumir væru fluglæsir en aðrir treglæsir eða
jafnvel ólæsir.

Með tímanum hafa hugmyndir manna um læsi breyst enda hefur fræðafólk í ýmsum
greinum varpað á það ljósi með rannsóknum sínum. Þótt kunnáttumenn séu ekki
sammála um allt sem lýtur að læsi má nefna nokkur mikilvæg atriði sem þeir hafa bent á:
Læsi snýst um samkomulag manna um málnotkun og merkingu orða í málsamfélagi og
er því félagslegt í eðli sínu. Það er háð hefð og er því ekki færni sem einstaklingar geta
öðlast og beitt óháð stað og stund, menningu og gildum. Læsi krefst skriffæra, efnis til
að skrifa á og miðils, t .d. bókar, til að koma ritsmíðinni á framfæri og snýst því að hluta
til um tæknimiðla og verkkunnáttu.

Þrátt fyrir að læsi snúist um kerfisbundin tákn og miðlunartækni ber að undirstrika að
það snýst fyrst og fremst um sköpun merkingar og sú merkingarsköpun á sér aldrei stað
í tómarúmi. Tvær manneskjur kunna til dæmis að skilja tiltekinn texta á ólíkan máta


```
Mennta- og menningarmálaráðuneyti
```
þótt lestrartækni þeirra, hljóðkerfisvitund og orðaforða svipi mjög saman. Ekki er hægt
að segja í þessu tilviki að þær séu misvel læsar heldur ræðst merkingarsköpun þeirra af
þeirri reynslu sem þær hafa og ótal aðstæðubundnum þáttum sem orka á túlkun þeirra
og skilning. Sumt er jafnframt erfitt að skilja án þess að þekkja til umræðuhefðar og
orðanotkunar sem er við lýði í ýmsum hópum samfélagsins.

Það eru ekki aðeins rannsóknir á læsi sem hafa breytt afstöðu fólks til þess heldur
hefur stafræn tækni breytt því umhverfi þar sem ritun og lestur eiga sér stað. Tölvur og
stafræn samskiptatæki teljast víða ómissandi þáttur í daglegu lífi fólks, heima jafnt sem
á vinnustað, og þykja orðið sjálfsögð verkfæri í skólastarfi. Þar skiptir það höfuðmáli að
tölvurnar eru ekki aðeins öflug ritvinnslu- eða reikningsverkfæri heldur tól sem má nota
til fjölþættrar merkingarsköpunar, t .d. með notkun myndmáls. Nemendur og kennarar
þurfa því ekki að binda sig við prentmálið heldur býður tölvutæknin upp á að þeir noti
fleiri mál við nám og kennslu. Nú geta þeir rætt það, við undirbúning athugunar eða
verkefnavinnu af ýmsu tagi, með hvaða hætti sé skynsamlegt að afla efnis og vinna úr
því. Á að miðla því í stuttmynd eða bæklingi, útvarpsþætti eða á vef?

Við þessar aðstæður hafa orðið til heiti á borð við stafrænt læsi, miðlamennt og
miðlalæsi. Hið stafræna læsi vísar til þeirrar kunnáttu sem fólk þarf að tileinka sér til
þess að geta notað tölvu- og nettækni til samskipta og efnissköpunar af ýmsu tagi. Það
snýst um orð jafnt sem ljósmyndir, prentað mál jafnt sem tónlist, og það varðar allt litróf
efnisumsýslunnar, þ .e. aðföng, úrvinnslu og miðlun.

Hugtakið miðlamennt vísar til skólastarfs þar sem nemendur nota ýmsa miðla við nám
sitt og læra í leiðinni sitthvað um notagildi þeirra og áhrif á menningu og lýðræði.
Markmiðið er að þeir læri að leggja mat á miðlað efni en fái einnig þjálfun í að nota
ýmsa miðla við efnisgerð og þekkingarsköpun. Orðið miðlalæsi er haft um þá færni og
kunnáttu sem þeir öðlast við það nám sem í þessu felst.

Þótt þeim verkfærum, sem nota má í skólastarfi hafi fjölgað, dregur það þó engan veginn
úr mikilvægi ritunar og lesturs í hefðbundnum skilningi. Sem fyrr skiptir það miklu máli
að börn nái tökum á tiltekinni lestrar- og ritunartækni en athyglin beinist nú jafnframt að
allri þeirri tækni sem nemendur geta notað í samskiptum, námi og merkingarsköpun – í
þágu sjálfra sín og samfélagsins.

Meginmarkmið læsis er að nemendur séu virkir þátttakendur í að umskapa og umskrifa
heiminn með því að skapa eigin merkingu og bregðast á persónulegan og skapandi hátt
við því sem þeir lesa með hjálp þeirra miðla og tækni sem völ er á.

## 2 .1 .2 Sjálfbærni

Menntun til sjálfbærni miðar að því að gera fólki kleift að takast á við viðfangsefni sem
lúta að samspili umhverfis, félagslegra þátta og efnahags í þróun samfélags.


**AÐALNÁMSKRÁ GRUNNSKÓLA 2011  ALMENNUR HLUTI**

Algengasti skilningur á hugtökunum sjálfbærni og sjálfbær þróun felur í sér að við
skilum umhverfinu til afkomendanna í ekki lakara ástandi en við tókum við því og við
leitumst við að mæta þörfum samtíðar án þess að skerða möguleika komandi kynslóða
til að mæta þörfum sínum. Hér er einnig stuðst við þá skilgreiningu að sjálfbærni sé
jafnvægisástand og sjálfbær þróun sé breytingarferlið þegar verið er að breyta þjóðfélagi,
eða minni einingu, og færa það til sjálfbærni. Munur á hefðbundinni skilgreiningu og
skilgreiningunni, sem hér er notuð, er fremur áherslumunur en merkingarmunur. Þessi
áherslumunur hefur þó þá þýðingu í skólastarfi að leggja má áherslu á að margt smátt
gerir eitt stórt, ekki þarf að bíða eftir stóru breytingunum til að geta fagnað þeim smærri.

Umhverfið og þar með náttúran umlykja allt mannlegt samfélag. Sjálfbær þróun getur ekki
átt sér stað nema innan þeirra takmarka sem vistkerfi jarðar setja okkur. Því er skilningur
á þeim takmörkum, ásamt ferlum, lögmálum og hringrásum í náttúrunni, mikilvægur
grundvöllur þess að okkur takist að vinna eftir hugmyndafræði sjálfbærrar þróunar.
Þannig þurfa nemendur að þekkja, skilja og virða náttúruna, bæði vegna sjálfgildis
hennar og þeirrar þjónustu sem hún innir af hendi við mannfólkið. Umhverfisvernd,
loftslagsbreytingar og lífbreytileiki eru dæmi um úrlausnarefni.

Í samfélagslegu tilliti snýst hugmyndafræðin um jöfnuð, innan kynslóðar og á milli
kynslóða. Til þess að ná jöfnuði þurfum við að viðhafa lýðræðisleg vinnubrögð, hafa
skilning á fjölbreytileika mannlífs og tryggja að fjölbreyttri menningu mismunandi hópa
sé gert jafn hátt undir höfði. Í margbreytileika felst styrkur sem getur unnið bug á fátækt,
stuðlað að friði og tryggt lífsskilyrði og lífsgæði fyrir alla hvar í heiminum sem þeir búa. Að
gera sér grein fyrir mikilvægi eigin velferðar og annarra er forsenda sjálfbærrar þróunar.

Efnahagslegur þáttur sjálfbærrar þróunar er nátengdur bæði umhverfis- og samfélags-
þættinum. Efnahagskerfi samfélaga skipa stórt hlutverk þegar kemur að skynsamlegri
nýtingu auðlinda og sanngjarnri skiptingu þeirra. Þannig er mikilvægt að efnahagsvöxtur
byggist hvorki á, né leiði til, óhóflegs ágangs á náttúruna. Framleiðsla og neysla eru
órjúfanlegir þættir samfélags og um leið efnahags hvers einstaklings. Skilningur á
eigin vistspori, vistspori samfélaga og þjóða stuðlar að sjálfbærri þróun og hófsemi.
Neytendafræðsla og fjármálalæsi eru því mikilvæg forsenda þess að geta metið þarfir
okkar í nútíð og framtíð.

Í sjálfbærnimenntun felst að skapa samábyrgt samfélag þar sem sérhver einstaklingur
er þroskaður sem virkur borgari, meðvitaður um gildi, viðhorf og tilfinningar sínar
gagnvart hnattrænum áhrifum og jafnræði allra jarðarbúa; náttúru og umhverfi;
lýðræði, mannréttindum og réttlæti; jafnrétti og fjölmenningu; velferð og heilbrigði; og
efnahagsþróun og framtíðarsýn.

Í sjálfbærnimenntun felst einnig að börn og ungmenni takist í námi sínu á við margvísleg
álitamál og ágreiningsefni. Kennsla og starfshættir innan skólans skulu fléttast saman við


```
Mennta- og menningarmálaráðuneyti
```
það viðhorf að markmið menntunar sé geta til aðgerða. Í því felst þjálfun í lýðræðislegum
vinnubrögðum og því að stuðlað sé að áhuga og vilja til þess að börnin og ungmennin
taki þátt í samfélaginu.

## 2 .1 .3 Lýðræði og mannréttindi

Í lýðræði taka einstaklingar afstöðu til siðferðilegra álitamála og virkan þátt í mótun
samfélagsins. Í lýðræðisríki þurfa borgararnir að búa við mannréttindi og ráða öllum
meiriháttar málum sínum sameiginlega. Forsenda lýðræðis er samábyrgð, meðvitund
og virkni borgaranna sem gerir þá færa um að taka þátt í að móta samfélag sitt og
hafa áhrif nær og fjær. Virðing fyrir manngildi og heilbrigði barna og ungmenna felur
bæði í sér virðingu fyrir mannréttindum þeirra og viðurkenningu á hæfileikum þeirra
og þroskamöguleikum. Viðhorf, gildismat og siðferði eru ríkir þættir í lýðræðismenntun
jafnframt því sem þau atriði fléttast saman við aðra grunnþætti menntunar. Skólum
ber að rækta það viðhorf að samfélagið eigi að vera lýðræðislegt og einstaklingarnir
gagnrýnir og með framtíðarsýn.

Lýðræði er mikilvægt á vettvangi skólans. Í fyrsta lagi þurfa skólar að taka mið af því
að barna og ungmenna bíður að taka þátt í lýðræðissamfélagi og því er mikilvægt að
börn læri um þess háttar samfélög. Í öðru lagi þurfa skólar að taka mið af því í öllum
starfsháttum að borin sé virðing fyrir manngildi hvers og eins. Gert er ráð fyrir því að börn
og ungmenni læri til lýðræðis með því að læra um lýðræði í lýðræði.

Mikilvægt er að í öllu námi, viðfangsefnum skólastarfsins og aðferðum sé tekið tillit
til áhuga nemenda og ábyrgðar þeirra á eigin námi. Einnig þarf að efla þekkingu á
grundvallarréttindum barna og fullorðinna með hliðsjón af íslenskri löggjöf og
alþjóðasamningum. Samfélagsgreinar og lífsleikni eru kjölfesta þekkingar á lýðræði og
mannréttindum og viðhorfa til sömu þátta. Lýðræðislegur hugsunarháttur á þó við í
öllum námsgreinum. Lýðræðislegt gildismat verður ekki mótað nema allar námsgreinar
og öll námssvið séu notuð til þess. Umhyggja fyrir fólki, dýrum og umhverfi er einnig hluti
lýðræðismenntunar og á heima í öllum námsgreinum.

Lýðræðis- og mannréttindamenntun byggist á gagnrýninni hugsun og ígrundun um
grunngildi samfélagsins. Slíkt nám gerir ráð fyrir samstarfi út fyrir veggi skóla engu síður
en samstarfi í skólanum. Þannig þarf að gera ráð fyrir virku samstarfi við heimili barna
og ungmenna og við æskulýðs- og íþróttastarf. Gera þarf ráð fyrir virku samstarfi við
grenndarsamfélag innan sveitarfélags eða hverfis en slíkt samstarf er einnig einn af
lykilþáttum sjálfbærni. Áhersla er lögð á að lýðræðislegir skólar geti þannig tekið þátt í
að skapa samábyrgt og sjálfbært samfélag.

## 2 .1 .4 Jafnrétti

Markmið jafnréttismenntunar er að skapa tækifæri fyrir alla til að þroskast á eigin


**AÐALNÁMSKRÁ GRUNNSKÓLA 2011  ALMENNUR HLUTI**

forsendum, rækta hæfileika sína og lifa ábyrgu lífi í frjálsu samfélagi í anda skilnings,
friðar, umburðarlyndis, víðsýnis og jafnréttis. Í skólastarfi skulu allir taka virkan þátt í að
skapa samfélag jafnréttis og réttlætis. Jafnréttismenntun felur í sér gagnrýna skoðun
á viðteknum hugmyndum í samfélaginu og stofnunum þess í því augnamiði að kenna
börnum og ungmennum að greina þær aðstæður sem leiða til mismununar sumra og
forréttinda annarra.

Jafnréttismenntun vísar í senn til inntaks kennslu, námsaðferða og námsumhverfis.
Jafnrétti er regnhlífarhugtak sem nær til margra þátta. Hér á eftir er upptalning nokkurra
þeirra í stafrófsröð: Aldur, búseta, fötlun, kyn, kynhneigð, litarháttur, lífsskoðanir,
menning, stétt, trúarbrögð, tungumál, ætterni, þjóðerni. Á öllum skólastigum á að fara
fram menntun til jafnréttis þar sem fjallað er um hvernig ofangreindir þættir geta skapað
mismunun eða forréttindi í lífi fólks.

Í lögum um jafna stöðu og jafnan rétt kvenna og karla eru skýr ákvæði um að á öllum
skólastigum skulu nemendur hljóta fræðslu um jafnréttismál þar sem m .a. sé lögð
áhersla á að búa bæði kynin undir jafna þátttöku í samfélaginu, svo sem í fjölskyldu- og
atvinnulífi. Áherslu ber að leggja á að drengir og stúlkur eigi sem víðtækasta og jafnasta
möguleika. Hvergi í skólastarfinu, í inntaki né starfsháttum, ættu að vera hindranir í
vegi hvors kynsins. Mikilvægt er að í öllu skólastarfi, jafnt í kennslustundum sem í öllum
samskiptum, séu þessi ákvæði jafnréttislaga höfð að leiðarljósi. Jafnframt er mikilvægt
að draga fram að ýmsir búa við margþætta mismunun þegar fleiri slíkir þættir tvinnast
saman, til dæmis kyn og fötlun, kynhneigð og þjóðerni, aldur og búseta. Í þessu skyni er
eðlilegt að nýta sér í skólastarfinu þekkingu sem nýjar fræðigreinar, svo sem kynjafræði,
hinseginfræði, fjölmenningarfræði og fötlunarfræði, hafa vakið athygli á.

Undir jafnréttismenntun fellur m .a. nám um kyn og kynhneigð. Með grunnþættinum
jafnrétti er einnig lögð áhersla á að fram fari nám um menningu, þjóðerni,
tungumál, trúarbrögð og lífsskoðanir. Eitt af viðfangsefnunum er þróun Íslands sem
fjölmenningarsamfélags. Með jafnrétti er einnig lögð áhersla á félagslegan skilning á
því hvað felst í fötlun. Áskoranir fólks með fötlun eiga ekki síður rætur í umhverfinu en
í skerðingu einstaklings. Leggja skal áherslu á skóla án aðgreiningar í öllu skólastarfinu.

Mikilvægt er að skapa meðvitund um mismunandi félagsstöðu og vægi ungra og
aldraðra til samanburðar við þá sem eru nær miðjum aldri. Nota má staðalmyndir,
einkenni og sögulega þróun mismunandi aldursskeiða, þ .e. barnæsku, unglingsára,
fullorðinsára og elliára og ólíka merkingu þessara aldursskeiða á mismunandi tímum og
í ólíkum menningarheimum. Einnig má skoða ólíkt aðgengi að samfélagslegum gæðum
eftir stétt, búsetu og fjárráðum. Skoða má áhrif stéttar og búsetu á heilsu, náms- og
atvinnumöguleika og aðgengi að valdastöðum í samfélaginu.


```
Mennta- og menningarmálaráðuneyti
```
## 2 .1 .5 Heilbrigði og velferð

Heilbrigði byggist á andlegri, líkamlegri og félagslegri vellíðan. Það ræðst af flóknu
samspili einstaklings, aðstæðna og umhverfis. Allt skólastarf þarf að efla heilbrigði
og stuðla markvisst að velferð og vellíðan enda verja börn og ungmenni stórum hluta
dagsins í skóla.

Í skólum þarf að skapa jákvæðan skólabrag og heilsueflandi umhverfi þar sem markvisst
er hlúð að þroska og heilbrigði frá ýmsum hliðum. Helstu þættir heilbrigðis sem leggja
þarf áherslu á eru: jákvæð sjálfsmynd, hreyfing, næring, hvíld, andleg vellíðan, góð
samskipti, öryggi, hreinlæti, kynheilbrigði og skilningur á eigin tilfinningum og annarra.

Skólastjórnendur, kennarar og annað starfsfólk skóla þarf að vera meðvitað um hvað
felst í heilsutengdum forvörnum og geta nýtt sér áreiðanlegar upplýsingar um þætti
sem hafa áhrif á heilbrigði. Í skólum þarf að skapa börnum og ungmennum aðstæður
til heilbrigðra lífshátta. Efla þarf færni þeirra í samskiptum, uppbyggingu sjálfsmyndar,
ákvarðanatöku, markmiðasetningu og streitustjórnun. Nauðsynlegt er að þau öðlist
skilning á þeim áhrifum sem menning, fjölmiðlar og tækni geta haft á heilsu og líðan.
Markmið þess er meðal annars að styðja börn og ungmenni svo að þau geti tekið
upplýstar og ábyrgar ákvarðanir í tengslum við eigið heilbrigði.

Í skóla, sem leggur áherslu á daglega hreyfingu og markvisst hreyfiuppeldi, er lagður
grunnur að líkamlegri, andlegri og félagslegri velferð til lífstíðar. Veita þarf fræðslu um
hreyfingu, efla hreyfifærni og skapa öruggt umhverfi sem hvetur alla til hreyfingar. Taka
þarf mið af þessu í íþróttakennslu og öllu öðru skólastarfi. Í skólaumhverfinu þarf á sama
hátt að stuðla að heilsusamlegu fæðuvali með fræðslu og góðu framboði á fjölbreyttum
mat. Leggja þarf áherslu á uppeldis- og félagslegt gildi máltíða meðal annars með því að
gefa nægan tíma til að nærast.

Mikilvægt er að skólinn taki mið af þörfum allra barna og ungmenna á einstaklingsbundinn
hátt. Allir þurfa tækifæri til að njóta styrkleika sinna sem er lykilþáttur í að byggja upp
jákvæða sjálfsmynd. Mörg áhugamál barna og ungmenna stuðla að heilbrigði og geta
nýst í þessu samhengi. Með því að gefa áhugasviðum þeirra rými í skólastarfinu gefst
tækifæri til að vinna út frá styrkleikum og áhuga, byggja upp jákvæða sjálfsmynd og efla
þannig heilbrigði.

Til að mæta áherslum um heilbrigði þurfa allir sem í skólum starfa að skoða störf sín með
hliðsjón af heilbrigði og vinna í sameiningu að skýrum markmiðum sem styðja jákvæðan
skólabrag, bættan námsárangur og vellíðan. Þar gegnir starfsfólk skóla miklu hlutverki
sem fyrirmyndir. Einnig þarf að vinna náið með foreldrum, heilsugæslu og aðilum úr
nærumhverfinu því að slík samvinna er forsenda þess að góður árangur náist.


**AÐALNÁMSKRÁ GRUNNSKÓLA 2011  ALMENNUR HLUTI**

## 2 .1 .6 Sköpun

Nám á sér stað þegar einstaklingur vinnur með áreiti, tengir það fyrri þekkingu og skapar
nýja. Þannig er menntun í rauninni sjálfssköpun, leið upplýsts einstaklings til að verða
,,meira í dag en í gær“. Sköpunarþrá á sér rætur í meðfæddri forvitni, athafnaþrá og
stuðlar að frumkvæði einstaklingsins. Sköpunargleði leiðir til námsáhuga þegar börn og
ungmenni skynja merkingu viðfangsefnanna og gildi þeirra.

Í sköpun felst að móta viðfangsefni og miðla þeim, búa til, gera eitthvað nýtt eða öðruvísi
en viðkomandi kann eða hefur gert áður. Sköpun er að uppgötva, njóta, örva forvitni
og áhuga, virkja ímyndunarafl og leika sér með möguleika. Sköpun er að sjá fyrir það
óorðna og framkvæma það. Sköpun byggist á forvitni, áskorun, spennu og leit. Glíman
við viðfangsefnið og það að finna lausn getur verið umbun sköpunarinnar í sjálfu sér.
Sköpun brýtur hefðbundin mynstur, reglur og kerfi og veitir nýja sýn á fyrirbæri og
viðteknar hugmyndir.

Sköpun byggist á gagnrýninni hugsun og aðferðum sem opna sífellt nýja möguleika og
því skiptir sköpunarferlið ekki síður máli en afrakstur verksins. Að skapa er að fara út fyrir
mengi hins þekkta og þar með auka þekkingu sína og leikni. Þótt sköpun í almennum
skilningi sé vissulega nátengd listum og listnámi er sköpun sem grunnþáttur ekki bundin
við listgreinar fremur en aðrar námsgreinar og námssvið. Sköpun sem grunnþáttur skal
stuðla að ígrundun, persónulegu námi og frumkvæði í skólastarfi.

Sköpunarkraftur og innsæi eru lykilorð í þessu samhengi. Gagnrýnin hugsun er
lykilþáttur í læsi og sköpun og fléttast saman við hlutverk gagnrýninnar hugsunar í
lýðræði. Í sköpuninni felst hagnýting hugmynda og mótun viðhorfa, gildismats og hæfni.
Vinnubrögð í listsköpun og vísindum einkennast oft af sköpunargleði, frumkvæði og
frumleika. Þannig vinnubrögð er æskilegt að sjá í öllu námi og skólastarfi. Sköpun snýst
ekki eingöngu um nýtt og frumlegt heldur og hagnýtingu þess sem fyrir er. Hún snýst
þannig um lausnir viðfangsefna og leit að nýjum möguleikum. Þetta fléttast vel saman
við menntun til sjálfbærni og læsi í víðum skilningi.

Leikur er mikilvæg námsaðferð og opnar víddir þar sem sköpunargleði barna og ungmenna
getur notið sín. Hamingja og gleði liggja í því að finna hæfileikum sínum farveg og fá
að njóta sín sem einstaklingur og hluti af heild. Sköpun er mikilvægur grunnur að því
að horfa til framtíðar og móta sér framtíðarsýn, taka þátt í mótun lýðræðissamfélags og
skapa sér hlutverk innan þess.

## 2 .2 Hæfni

Nútímasamfélag gerir margar og oft mótsagnakenndar kröfur til þegnanna. Hlutverk
skólakerfisins er m .a. að búa einstaklinginn undir áskoranir og verkefni daglegs lífs og
hjálpa honum að fóta sig í flóknu samhengi náttúru og samfélags, hluta og hugmynda.


```
Mennta- og menningarmálaráðuneyti
```
Almenn menntun miðar að því að efla sjálfsskilning einstaklingsins og hæfni hans til að
leysa hlutverk sín í flóknu samfélagi. Nemendur þurfa að vita hvað þeir vita og hvað þeir
geta og vita hvernig best er að beita þekkingu sinni og leikni til að hafa áhrif á umhverfi
sitt og bæta það. Hæfni er þannig meira en þekking og leikni, hún felur einnig í sér
viðhorf og siðferðisstyrk, tilfinningar og sköpunarmátt, félagsfærni og frumkvæði.

Nemandinn þarf ekki einungis að búa yfir þekkingu, leikni og hæfni heldur skal hann
einnig geta aflað sér nýrrar þekkingar, leikni og hæfni, greint hana og miðlað. Nám
þarf að taka til allra þessara þátta. Slíkt nám byggist á námssamfélagi sem einkennist
af grunnþáttum menntunar: læsi, sjálfbærni, lýðræði og mannréttindum, jafnrétti,
heilbrigði og velferð og sköpun.

Við skipulag skólastarfs skal lögð áhersla á nám og menntun barna og ungmenna
og hæfni þeirra að námi loknu. Kennsluaðferðir og samskiptahættir, námsgögn og
kennslutæki beinast fyrst og síðast að því að styðja nemendur í námi sínu. Námsmarkmið
snúa að þeirri hæfni sem nemandinn öðlast í námsferlinu og býr yfir að námi loknu.

Skólastarfi og námi, sem skilgreint er út frá grunnþáttum menntunar, er sinnt innan
námssviða, námsgreina og námsáfanga. Á hinn bóginn krefjast mörg viðfangsefni þess
að þau séu unnin á samfaglegan og heildstæðan hátt. Í aðalnámskrá hvers skólastigs eru
grunnþættirnir útfærðir nánar. Þar er svigrúmi í skólastarfinu lýst og greint frá hlutverki
kennara á hverju skólastigi. Þar er einnig rætt um samstarf skóla við heimilin.

Grunnþættir menntunar eru útfærðir á hverju skólastigi í samræmi við markmið laga um
leikskóla, grunnskóla og framhaldsskóla. Í aðalnámskrá leikskóla eru grunnþættir fléttaðir
saman við námssvið leikskólans, í grunnskólum tengjast grunnþættirnir námsgreinunum
og á framhaldsskólastigi eru grunnþættir menntunar útfærðir í námsáföngum á
mismunandi námsbrautum. Grunnþættirnir eru því útfærðir með ólíkum hætti á
mismunandi skólastigum. Í námskrám skólastiganna er fjallað nánar um samfellu og
viðfangsefni, stígandi í námi, hæfnikröfur og þrepaskiptingu í samræmi við sérkenni og
starfshætti á hverju skólastigi.

## 2 .3 Námshæfni

Nemendur þurfa að kunna að sækja sér nýja þekkingu og leikni, jafnframt því að geta
beitt þekkingu sinni. Þeir skulu einnig vera meðvitaðir um mikilvægi þess að vera ábyrgur
og skapandi í þekkingarleit sinni, ígrunda og rökstyðja. Til að öðlast fjölbreytilega hæfni
á nemendum að gefast tækifæri til að fást við mismunandi viðfangsefni sem tengjast
menningu samfélagsins, umhverfi barna og ungmenna og daglegu lífi. Í öllu skólastarfi,
bæði innan kennslustunda og utan, þarf að styrkja börn og ungmenni til að temja sér
námshæfni bæði almennt og á tilteknum sviðum.


**AÐALNÁMSKRÁ GRUNNSKÓLA 2011  ALMENNUR HLUTI**

Námshæfni er þannig undirstöðuþáttur í öllu skólastarfi og byggist á sjálfsskilningi og
áhuga. Námshæfni felur einnig í sér að þekkja eigin styrkleika og veikleika og að vera
fær um að taka ákvarðanir á þeim grunni. Námshæfni byggist á eðlislægri forvitni barna
og ungmenna, áhugahvöt þeirra, trú á eigin getu og hæfileika til að beita hæfni sinni í
margvíslegum viðfangsefnum á uppbyggilegan hátt.

Þetta kallar á örvandi námsumhverfi í skólum. Gæta verður þess að nemandinn samþætti
þekkingu sína og leikni, samtímis því sem hann þjálfast í samskiptum sem byggjast á
virðingu fyrir mannréttindum og jafnrétti. Gæta verður þess einnig að nemandinn æfist í
að tjá skoðanir sínar og útskýra verklag sitt á ábyrgan, gagnrýninn og skýran hátt.


```
Mennta- og menningarmálaráðuneyti
```
## 3 MAT OG EFTIRLIT

```
Mat er órjúfanlegur þáttur í starfi skóla og námi barna og ungmenna. Námsmat veitir
upplýsingar um árangur barna og ungmenna við að uppfylla markmið náms, örvar þau til
frekari dáða og nýtist kennurum og starfsfólki við að stuðla að frekari framförum í námi.
Mat á starfi skóla hefur þann tilgang að tryggja að réttindi barna og ungmenna séu virt
og þau fái þá menntun og þjónustu sem þeim ber samkvæmt lögum. Mat á skólastarfi er
tvíþætt: Annars vegar er um að ræða mat sem skólar framkvæma sjálfir og er hér kallað
innra mat. Hins vegar er um að ræða mat sem utanaðkomandi aðili vinnur á vegum
sveitarfélags, ráðuneytis mennta- og menningarmála eða annarra aðila og er nefnt ytra
mat.
```
## 3 .1 Námsmat

```
Mat á árangri og framförum barna og ungmenna er reglubundinn þáttur í skólastarfi,
órjúfanlegur frá námi og kennslu. Megintilgangur námsmats er að veita leiðbeinandi
upplýsingar um námið og hvernig markmiðum þess verður náð. Með námsmati er fylgst
með því hvernig þeim tekst að ná almennum hæfniviðmiðum aðalnámskrár, stuðlað að
námshvatningu, nemendur örvaðir til framfara og metið hvaða aðstoð þeir þurfa.
```
```
Námsmat miðar að því að afla vitneskju um árangur skólastarfsins og hvernig einstaklingum
og hópum gengur að ná settum markmiðum. Námsmat á að veita nemendum og foreldrum
þeirra, kennurum, viðtökuskólum og skólayfirvöldum upplýsingar um námsgengi sem má
hafa að leiðarljósi við skipulagningu náms. Til að geta gegnt þessu margþætta hlutverki
```
# 3


**AÐALNÁMSKRÁ GRUNNSKÓLA 2011  ALMENNUR HLUTI**

þarf námsmat að uppfylla þau skilyrði að vera réttmætt og áreiðanlegt. Tryggja þarf að allt
námsmat sé þannig úr garði gert að það meti það sem það á að meta á áreiðanlegan hátt.

Námsmat í skólanámskrá og starfsáætlun skóla

Gera skal grein fyrir viðmiðum námsmats og umsagna í skólanámskrá þannig að
nemendum, foreldrum og öllum starfsmönnum skóla sé ljóst hvaða kröfur eru gerðar og
hvernig skólinn hyggst meta hvernig þær eru uppfylltar. Nemendur, foreldrar, kennarar
og aðrir starfsmenn skóla þurfa að geta skilið niðurstöður námsmats á svipaðan hátt. Það
er forsenda þess að unnt sé að nýta upplýsingarnar til að bæta nám og kennslu.

Fjölbreyttar matsaðferðir

Markmið skólastarfs eru margvísleg og hægt að fara ýmsar leiðir til að ná þeim. Því verða
matsaðferðir að vera fjölbreyttar. Þær skulu vera í samræmi við hæfniviðmið, endurspegla
áherslur í kennslu og taka mið af nemendum. Námsmat á að vera áreiðanlegt, óhlutdrægt,
heiðarlegt og sanngjarnt. Meta þarf alla þætti námsins, þekkingu, leikni og hæfni með
hliðsjón af viðmiðum í aðalnámskrá.

Kennarar þurfa að hjálpa börnum og ungmennum til raunhæfs sjálfsmats, gera þeim
grein fyrir markmiðum náms og hvernig miðar í átt að þeim. Leggja skal áherslu á
leiðsagnarmat þar sem nemendur velta reglulega fyrir sér námi sínu með kennurum
sínum til að nálgast eigin markmið í náminu og ákveða hvert skuli stefna. Nemendum
þarf að vera ljóst hvaða viðmið eru lögð til grundvallar í matinu.

Tilhögun námsmats þarf að vera fjölbreytt og í samræmi við áherslur í skólastarfi og
höfða til sem flestra námsþátta. Þannig skal meta munnleg verkefni, verkleg og skrifleg,
myndræn, stuttar afmarkaðar æfingar og dýpri athuganir, einstaklingsverkefni og
hópverkefni, verkefni sem unnin eru á afmörkuðum tíma og óafmörkuðum og próf af
ýmsu tagi. Mappa eða vinnubók, þar sem safnað er saman verkefnum og úrlausnum,
t .d. með rafrænum hætti, getur hentað vel til að fá yfirsýn yfir það hversu vel nemandinn
hefur unnið og gefið vísbendingar um ástundun, virkni, vinnubrögð, framfarir
nemenda og félagsfærni. Námsmat þarf að taka tillit til þarfa nemenda og sértækra
námsörðugleika þeirra. Skólum ber að gera það sem unnt er til þess að koma til móts
við þarfir hlutaðeigandi í þessu efni. Þessir nemendur skulu eiga kost á frávikum frá
almennu námsmati, t .d. lengri próftíma, sérhönnuð próf, notkun hjálpargagna, aðstoð
og munnlegt námsmat.

## 3 .2 Mat á skólastarfi

Mat á skólastarfi er liður í lögbundnu eftirlitsstarfi skóla og skólayfirvalda sem hefur
þann tilgang að tryggja réttindi nemenda og stuðla að skólaumbótum. Markmið mats
og eftirlits er einkum þríþætt. Í fyrsta lagi að fylgjast með að starfsemi skóla sé í samræmi


```
Mennta- og menningarmálaráðuneyti
```
við ákvæði laga, reglugerða og aðalnámskráa. Í öðru lagi að auka gæði skólastarfsins
og stuðla að umbótum, tryggja að réttindi nemenda séu virt og að þeir fái þá þjónustu
sem þeir eiga rétt á samkvæmt lögum. Í þriðja lagi að veita upplýsingar um skólastarfið,
árangur þess og þróun.

Skólarnir bera sjálfir ábyrgð á innra mati sínu en ráðuneytið og eftir atvikum sveitarfélög
annast ytra mat á skólum. Ytra mat felst m .a. í úttektum á skólastarfi í heild eða
einstökum þáttum þess, stofnanaúttektum, úttektum á námsgreinum og námsþáttum
og eftirliti með innra mati skóla. Ráðuneytið ber jafnframt ábyrgð á því að fylgjast með
því að sveitarfélög uppfylli lögbundnar skyldur sínar gagnvart skólum þar sem við á. Þá
ber ráðuneytinu að fylgjast með stöðu og þróun menntakerfisins. Í þeim tilgangi safnar
ráðuneytið margvíslegum upplýsingum um skólahald, m .a. með þátttöku í alþjóðlegum
könnunum á námsárangri og öðrum þáttum skólastarfs.

Ráðuneytið gerir áætlun um úttektir á öllum skólastigum og birtir þær á vef sínum.
Einnig gefur ráðuneytið út ítarlegar leiðbeiningar um innra mat sem skólar geta nýtt sér
kjósi þeir það.

Aðalnámskrá myndar grunn viðmiða sem mat á skólastarfi hvílir á en í skólanámskrá
útfærir skólinn nánar þau markmið og viðmið sem sett eru fram í aðalnámskrá og
eftir atvikum í skólanámskrám. Mikilvægt er að innra og ytra mat á skólum nái til allra
lögbundinna markmiða skólastarfisins, þ .m .t. hlutverks skóla að styrkja nemendur
til þátttöku í lýðræðisþjóðfélagi, efla frumkvæði og sjálfstæða hugsun nemenda,
samskiptahæfni og fleiri atriði sem m .a. tengjast grunnþáttum menntunar.

## 3 .2 .1 Innra mat

Í vinnu við innra mat skal gerð grein fyrir tengslum við þau markmið sem sett eru fram
í skólanámskrá. Hver skóli þróar aðferðir sem taka mið af sérstöðu skólans til að meta
hvort og að hve miklu leyti markmiðunum hefur verið náð. Aðferðir við innra mat taka
mið af þeim viðfangsefnum sem unnið er að hverju sinni.

Innra mat hvers skóla byggist á kerfisbundinni aðferð sem lýst er í skólanámskrá. Í
starfsáætlun skólans fyrir hvert skólaár kemur síðan fram hvaða þættir eru viðfangsefni
innra mats. Innra mat skóla er markvisst fléttað saman við daglegt starf og nær til allra
þátta skólastarfsins, s .s. stjórnunar, kennslu, námskrafna, námsmats og samskipta innan
og utan kennslustofunnar. Leggja skal áherslu á virka þátttöku starfsfólks, nemenda,
foreldra og annarra hagsmunaaðila eftir því sem á við.

Til að leggja megi raunhæft mat á skólastarfið þarf að afla upplýsinga um það með
margvíslegum hætti. Á grundvelli fjölbreyttra gagna er lagður grunnur að innra mati
skólans. Þær upplýsingar og þau gögn, sem eru lögð til grundvallar matinu, taka mið af
þeim viðfangsefnum sem unnið er að hverju sinni.


**AÐALNÁMSKRÁ GRUNNSKÓLA 2011  ALMENNUR HLUTI**

Leggja þarf mat á markmið og leiðir með reglubundnum hætti. Innra mat veitir upplýsingar
um styrkleika í starfi skólans og það sem betur má fara. Með hliðsjón af niðurstöðum innra
mats eru umbætur síðan skilgreindar og skipulagðar. Skóli birtir opinberlega upplýsingar
um niðurstöður innra mats og áætlanir um umbætur. Persónulegar upplýsingar eru þó
undanþegnar birtingu.

## 3 .2 .2 Ytra mat

Mennta- og menningarmálaráðuneytið og eftir atvikum sveitarfélög bera ábyrgð á ytra
mati leikskóla, grunnskóla og framhaldsskóla, samkvæmt sérstakri reglugerð. Mennta- og
menningarmálaráðuneytið gerir áætlanir til þriggja ára um ytra mat, kannanir og úttektir,
sem miða að því að veita upplýsingar um framkvæmd skólahalds í leik-, grunn- og
framhaldsskólum. Áætlanirnar eru endurskoðaðar árlega og eru birtar á vef ráðuneytisins.

Ráðuneytið gerir áætlun fyrir hverja úttekt þar sem fram kemur tilgangur úttektar, helstu
viðmið og áherslur. Það fær óháða sérfræðinga til að sjá um framkvæmd úttekta og fer val á
þeim samkvæmt verklagsreglum ráðuneytisins. Skólum, og eftir atvikum sveitarstjórnum,
er gert viðvart skriflega um væntanlega úttekt með a .m .k. tveggja vikna fyrirvara.

Ytra mat skal byggjast á fjölbreyttum gögnum og upplýsingum, svo sem niðurstöðum
innra mats og öðrum skriflegum gögnum frá skólum, heimsóknum í skóla og viðtölum
eftir því sem við á og athugun á kennslu. Skólum ber að upplýsa úttektaraðila sem best
um þá þætti skólastarfsins sem úttektin beinist að.

Úttektaraðilar skila ráðuneytinu skýrslu með niðurstöðum sínum. Áður en úttektarskýrsla
er send ráðuneytinu fær viðkomandi skóli tækifæri til að gera efnislegar athugasemdir.
Athugasemdir skóla skal birta sem viðauka með skýrslu ef þess er óskað. Ytra mat er
opinbert og skulu niðurstöður þess birtar á vefsvæðum skólans og ráðuneytisins eða með
öðrum opinberum hætti. Jafnframt skal, eftir því sem við á, birta áætlanir sveitarstjórnar
og skóla um úrbætur í kjölfar úttekta, á vef mennta- og menningarmálaráðuneytisins.
Niðurstöðum ytra mats skal fylgt eftir með markvissum hætti. Ráðuneytið óskar eftir
viðbrögðum grunnskóla og sveitarfélaga við niðurstöðum ytra mats. Á grundvelli þeirra
viðbragða ákveður ráðuneytið til hvaða aðgerða verður gripið.


```
Mennta- og menningarmálaráðuneyti
```
## 4 HLUTVERK GRUNNSKÓLA

```
Árin sem barn stundar nám í grunnskóla eru mikilvægt mótunarskeið þess sem
einstaklings og þjóðfélagsþegns. Skólanum er ætlað að gefa nemendum tækifæri til að
tileinka sér þekkingu, leikni og hæfni sem býr þá undir nám að loknum grunnskóla og
ævilangt. Í grunnskóla er lögð undirstaða að þátttöku einstaklinga í lýðræðisþjóðfélagi
og þau manngildi ræktuð sem styðja eiga alhliða þroska þeirra, efla vitund um íslenska
menningu og virðingu fyrir menningu annarra þjóða.
```
```
Samkvæmt lögum nr. 91/2008, um grunnskóla, er grunnskólinn 10 ára skóli. Almennt
er gert ráð fyrir að nemendur hefji nám árið sem þeir verða sex ára. Lögin heimila þó
að nemendur geti byrjað fyrr í skóla eða seinna og einnig lokið honum fyrr. Langflestir
nemendur hefja grunnskólanám á sjötta aldursári og ljúka því á sextánda aldursári.
Nemendur færast sjálfkrafa milli árganga frá 1 .-10. bekk óháð námsárangri eða stöðu að
öðru leyti. Í lögum um grunnskóla, nr. 91/2008, er markmið grunnskóla skilgreint í 2. gr.
```
# 4


**AÐALNÁMSKRÁ GRUNNSKÓLA 2011  ALMENNUR HLUTI**

Af markmiðsgrein laganna má sjá að markmið skólastarfs tekur til fjölmargra þátta.
Margir þessara þátta standa ofar einstökum námsgreinum og námssviðum grunnskóla. Í
því felst að það er á ábyrgð hvers skóla að ákvarða með hvaða hætti þeim er best fundinn
staður í viðfangsefnum nemenda og vinnulagi. Áherslan er jöfnum höndum á starfshætti
skólans og inntak námsins og þurfa þessir tveir meginþræðir að mynda órofa heild í
skólastarfi. Mikilvægt er að hver skóli geri grein fyrir því í skólanámskrá hvernig þessum
markmiðum verði náð. Velferð barna er grundvallaratriði í starfi grunnskóla, í samvinnu
við heimilin og forsenda náms. Heilbrigði og hollar lífsvenjur eru grundvallaratriði í
velferð nemenda. Grunnskólinn tekur við af leikskóla og leggur grunn að áframhaldandi
námi og lífi í sjálfbæru samfélagi. Skólinn er vinnustaður nemenda um tíu ára skeið á
mikilvægu þroska- og mótunarskeiði þeirra. Grunnskólinn er því mikilvægur liður í ferli
einstaklingsins til alhliða þroska og almennrar menntunar. Í grunnskóla þarf að skapa
skilyrði fyrir nemendur svo að þeir fái notið bernsku sinnar og efli með sér sjálfstraust og
félagsfærni, virki sköpunarkraft sinn og rækti skilning á manngildi.

Sveitarfélög bera meginábyrgð á skólahaldi og framkvæmd grunnskólalaga. Grunnskólinn
er skyldunám og er hverju sveitarfélagi skylt að sjá öllum börnum á aldrinum 6–16 ára,
sem þar eiga lögheimili, fyrir skólavist. Á það einnig við um börn, sem ráðstafað hefur

2. gr.
_Markmið_.
Hlutverk grunnskóla, í samvinnu við heimilin, er að stuðla að alhliða þroska
allra nemenda og þátttöku þeirra í lýðræðisþjóðfélagi sem er í sífelldri þróun.
Starfshættir grunnskóla skulu mótast af umburðarlyndi og kærleika, kristinni
arfleifð íslenskrar menningar, jafnrétti, lýðræðislegu samstarfi, ábyrgð, umhyggju,
sáttfýsi og virðingu fyrir manngildi. Þá skal grunnskóli leitast við að haga störfum
sínum í sem fyllstu samræmi við stöðu og þarfir nemenda og stuðla að alhliða
þroska, velferð og menntun hvers og eins.

```
Grunnskóli skal stuðla að víðsýni hjá nemendum og efla færni þeirra í íslensku máli,
skilning þeirra á íslensku samfélagi, sögu þess og sérkennum, högum fólks og á
skyldum einstaklingsins við samfélagið, umhverfið og umheiminn. Nemendum
skal veitt tækifæri til að nýta sköpunarkraft sinn og að afla sér þekkingar og leikni
í stöðugri viðleitni til menntunar og þroska. Skólastarfið skal leggja grundvöll að
frumkvæði og sjálfstæðri hugsun nemenda og þjálfa hæfni þeirra til samstarfs
við aðra.
```
```
Grunnskóli skal stuðla að góðu samstarfi heimilis og skóla með það að markmiði
að tryggja farsælt skólastarf, almenna velferð og öryggi nemenda.
```

```
Mennta- og menningarmálaráðuneyti
```
verið í fóstur til fósturforeldra, sem eiga lögheimili í sveitarfélaginu. Í grunnskólalögum er
kveðið á um það að skólaárið skuli að lágmarki ná yfir níu mánuði og að nemendur skuli
árlega njóta 180 skóladaga að lágmarki.

Grunnskólum er skylt að mennta öll börn á árangursríkan hátt. Samkvæmt lögum
eiga allir nemendur rétt á námi við hæfi í grunnskólum, bæði bóklegu námi, verk- og
listnámi og sveitarfélögum er skylt að sjá nemendum fyrir viðeigandi námstækifærum
hvernig sem á stendur um atgervi þeirra til líkama og sálar, félagslegt og tilfinningalegt
ásigkomulag eða málþroska. Þetta á við um öll börn, fötluð og ófötluð, langveik,
afburðagreind og börn með þroskaröskun, börn úr afskekktum byggðarlögum og börn
úr minnihlutahópum sem skera sig úr hvað varðar mál, þjóðerni eða menningu.

Foreldrar bera ábyrgð á innritun barna sinna í grunnskóla og að þau sæki skóla. Foreldrar
eiga rétt á því að velja grunnskóla innan sveitarfélagsins fyrir börn sín samkvæmt reglum
sveitarfélagsins. Skólanefnd sveitarfélagsins fylgist með því að öll skólaskyld börn
njóti lögboðinnar fræðslu. Einnig eru starfandi grunnskólar sem njóta viðurkenningar
mennta- og menningarmálaráðherra en eru reknir af öðrum aðilum en sveitarfélögum.
Þessir skólar njóta fjárstuðnings frá sveitarfélögum og foreldrar geta einnig sótt þar um
skólavist fyrir börn sín, samkvæmt reglum viðkomandi sveitarfélaga.

Skýr ábyrgð, réttindi og skyldur barna og foreldra stuðla að aukinni velferð nemenda.
Því ber að leggja áherslu á þátttöku foreldra í skólastarfi og góð tengsl þeirra við stjórn
skóla, kennara og skólasamfélagið. Auknum réttindum foreldra fylgir aukin ábyrgð sem
gerist með virkri þátttöku foreldra og vönduðu ferli við val á fulltrúum í skólaráð ásamt
virku flæði upplýsinga og samráði þeirra við aðra foreldra.

Lög um grunnskóla veita sveitarfélögum og skólum verulegt svigrúm og sjálfstæði til
að skipuleggja nám í samræmi við þarfir og aðstæður á hverjum stað en meginstefnan,
sem kemur fram í lögum og aðalnámskrá, er sú að allir nemendur eigi þess kost að
stunda nám í heimaskóla sínum án aðgreiningar. Lögin ná einnig til sjálfstætt rekinna
grunnskóla, sérskóla og sérúrræða, tilraunaskóla á grunnskólastigi og til viðurkennds
náms á grunnskólastigi, s .s. heimakennslu, fjarkennslu eða dreifnáms.


**AÐALNÁMSKRÁ GRUNNSKÓLA 2011  ALMENNUR HLUTI**

## 5 ALMENN MENNTUN Í GRUNNSKÓLA

Menntun í grunnskóla tekur einkum mið af lögum um grunnskóla, nr. 91/2008, auk
reglugerða sem settar hafa verið við lögin. Í 2. gr. laganna er gerð grein fyrir hlutverki
grunnskólans og í 24. gr. er gerð grein fyrir inntaki náms og áhersluatriða sem
tengjast ekki sérstaklega tilteknum námsgreinum eða námssviðum. Í 25. gr. segir að í
aðalnámskrá skuli setja ákvæði um inntak og skipulag kennslu í tilteknum námsgreinum
og námssviðum.

Markmið grunnskóla er samkvæmt lögum tvíþætt. Annars vegar almenn menntun sem
stuðlar að alhliða þroska allra nemenda og virkri þátttöku þeirra í lýðræðisþjóðfélagi
og hins vegar það hlutverk að búa nemendur undir þátttöku í atvinnulífinu og frekara
nám. Í því felst að nemandinn geri sér grein fyrir styrkleikum sínum, bæði þeim sem
snúa að fræðilegri þekkingu og ekki síður þeim er snerta verkþekkingu og verklega
færni. Almenn menntun styrkir þá hæfni einstaklingsins sem talin er nauðsynleg til að
viðkomandi geti lifað og unnið í sátt við sjálfan sig, hafi möguleika á að þróast í og með
umhverfi sínu og eigi möguleika á að bæta lífsskilyrði sín með því m .a. að geta tekið
meðvitaðar ákvarðanir og haldið áfram námi.

Út frá markmiðsgreinum laga um leik-, grunn- og framhaldsskóla hafa verið dregnir
fram grunnþættir menntunar. Þessir grunnþættir ásamt áhersluþáttum, sem tilgreindir
eru í 24. gr. grunnskólalaganna, afmarka þá hæfni sem nemendur eiga að tileinka sér í
grunnskóla. Tengsl þessara þátta eru skýrð í eftirfarandi mynd.

# 5


```
Mennta- og menningarmálaráðuneyti
```
Í innsta hring er nemandinn sem
menntun í grunnskóla snýst um.
Næst honum er skilgreind sú hæfni
sem stefnt er að nemandinn búi
yfir við lok grunnskóla. Í framhaldi
af því er fjallað um grunnþætti í
íslenskri menntun og lögbundna
áhersluþætti grunnskólalaga sem
skulu vera leiðarljós í allri menntun
og starfsháttum skóla. Í þessum kafla
verður fjallað nánar um hvern og einn
þessara þátta.


**AÐALNÁMSKRÁ GRUNNSKÓLA 2011  ALMENNUR HLUTI**

**GRUNNÞÆTTIR Í MENNTUN**

**OG ÁHERSLUÞÆTTIR Í**

**GRUNNSKÓLALÖGUM**

Í sameiginlegum inngangskafla fyrir leikskóla, grunnskóla og framhaldsskóla eru
skilgreindir grunnþættir í íslenskri menntun. Þessir grunnþættir eru:

```
•	 læsi,
•	 sjálfbærni,
•	 heilbrigði og velferð,
•	 lýðræði og mannréttindi,
•	 jafnrétti,
•	 sköpun.
```
Grunnþættir í menntun ásamt áhersluþáttum grunnskólalaga skulu vera leiðarljós í
almennri menntun og starfsháttum í grunnskóla. Þeir eiga að birtast í inntaki námsgreina
og námssviða aðalnámskrár, í hæfni nemenda, námsmati, skólanámskrá og innra mati
skólans. Grunnskólinn er eina skólastigið sem nemendum er skylt að sækja og er því
mikilvægur vettvangur til að þroska með nemendum hæfni í anda grunnþáttanna og
sem búa þau undir þátttöku í lýðræðissamfélagi.

Í námi og kennslu ber samkvæmt ákvæði í 24. gr. laga um grunnskóla að leggja áherslu á
ýmsa þætti í námi og kennslu. Þessir áhersluþættir eru nánari útfærsla á markmiðsákvæði
laganna og grunnþáttum í íslenskri menntun. Þeir eiga það flestir einnig sammerkt að
vera ekki bundnir við einstakar námsgreinar eða afmarkaða þætti skólastarfs heldur þurfa

# 6


```
Mennta- og menningarmálaráðuneyti
```
þeir að vera almennt leiðarljós í allri menntun í grunnskóla, bæði formlegri og óformlegri
og í starfsháttum skóla. Hér er fjallað í stuttu máli um hvern þessara mikilvægu þátta.
Röðin fylgir stafliðum laganna. Í aðalnámskrá grunnskóla skal m .a. leggja áherslu á:

**Sjálfsvitund.** Í því felst að nemandi öðlist raunsæja og heilbrigða sjálfsmynd. Það felur í
sér að nemendur þekki eigin tilfinningar, þekki sínar sterku og veiku hliðar og hafi trú á
eigin getu og hæfni til að takast á við fjölbreytileg viðfangsefni daglegs lífs.

**Siðgæðisvitund** eða siðvit felur í sér að nemendur efli siðferðisþroska sinn og geti
sett sig í spor annarra. Tilfinningar og reynsla nemenda gegna lykilhlutverki í þróun
siðferðiskenndar þeirra sem felst í því að þeir tileinki sér hvað telst rétt og rangt, gott og
slæmt í breytni fólks. Nemendur þurfa að læra að taka siðferðilega afstöðu til álitamála
og virða rétt hvers og eins til að láta skoðanir sínar í ljós. Enn fremur að læra að gera
greinarmun á jákvæðu og neikvæðu hegðunarmynstri í samskiptum og bera virðingu
fyrir öðrum.

**Félagsvitund, borgaravitund.** Þessi hugtök fela í sér hæfni til að skynja, skilja og
bregðast við tilfinningum annarra og hvað í því felst að búa í samfélagi með öðrum.
Með borgaravitund er átt við viðhorf og hæfni fólks til að vera virkir þátttakendur í
lýðræðislegu samfélagi í samræmi við réttindi sín og skyldur.

**Félagsfærni** miðar að því að geta átt jákvæð og árangursrík samskipti við aðra. Heilbrigð
sjálfsmynd er grundvöllur félagsfærni. Börn með góða félagsfærni eru líklegri til að eiga
frumkvæði að samskiptum, viðhalda þeim og aðlaga sig breyttum aðstæðum. Þroskuð
félagsfærni er grunnur að lífshamingju og lífsfyllingu hvers einstaklings.

**Líkamleg og andleg velferð hvers og eins.** Leggja þarf rækt við að leiðbeina
nemendum um að temja sér heilbrigða lífshætti og ábyrga umgengni við líf og umhverfi.
Hreyfing, hollusta og heilbrigðir lífshættir eru mikilvæg viðmið í skólastarfi. Heilsa er
skilgreind sem líkamleg, andleg og félagsleg velferð. Til að stuðla að góðri heilsu þarf,
í samvinnu við heimilin, að leggja rækt við hollar lífsvenjur nemenda og að nemendur
geri sér grein fyrir eigin ábyrgð og öðlist skilning á því að heilbrigt líferni stuðlar að
almennri velferð. Góð heilsa er undirstaða velfarnaðar í námi og starfi og virkri þátttöku
í samfélaginu.

Mikilvægt er að nemendur öðlist **færni í að nýta íslensku í námi,** leik og starfi. Leggja
ber áherslu á að þjálfa nemendur í íslensku í öllu námi. Þetta gildir jafnt um þá sem eiga
íslensku að móðurmáli, þá sem eru af erlendu bergi brotnir og þá sem hafa táknmál að
móðurmáli. Leggja ber áherslu á að nemendur þjálfist í að tjá þekkingu sína, skoðanir
og tilfinningar á fjölbreyttan hátt, því ber m .a. að leggja áherslu á leikræna og listræna
tjáningu og upplifun í skólastarfi.


**AÐALNÁMSKRÁ GRUNNSKÓLA 2011  ALMENNUR HLUTI**

Efla ber **rökhugsun og gagnrýna hugsun** nemenda sem og skapandi hugsun og
lausnaleit. Nemendur eiga að þjálfast í að rökræða og rökstyðja mál sitt í ræðu og riti.
Mikilvægt er að nemendur læri að ígrunda eigin hugsanir og geri sér grein fyrir hvaða
áhrif tilfinningar hafa á hugsanagang þeirra, heilbrigða dómgreind og hæfileika til þess
að bregðast við nýjum aðstæðum.

Leggja ber áherslu á að nemendur öðlist sem dýpstan skilning á þeim fyrirbærum sem
þeir fást við í námi sínu. Það er m .a. gert með því að leggja áherslu á **frjótt, skapandi
starf, verklega færni, nýsköpun og frumkvöðlanám** þar sem hvatt er til frumkvæðis
og sjálfstæðis í vinnubrögðum og hagnýtingu í skólastarfi og daglegu lífi.

Gæta ber þess að **jafnvægi sé milli bóklegs náms og verklegs**. Bæði hugur og hönd
hafa mikilvægu hlutverki að gegna þegar nemandi eflir með sér alhliða þroska. Þess
skal gætt að ekki halli á verklegt nám þegar skólastarf er skipulagt. Þetta á bæði við
um hlutfall bóklegra og verklegra greina en einnig um vinnulag og viðfangsefni innan
hverrar námsgreinar frá upphafi til loka grunnskóla.

Börnum er **leikur** sjálfsprottin leið til náms- og þroska. Í grunnskóla er mikilvægt að
viðhalda þessari aðferð í skólastarfi og þróa hana eftir því sem nemendur eldast. Leikur
er 15 ára nemanda jafn árangursrík leið til þroska og skilnings og sex ára barni. Leik má
koma við innan allra námsgreina og námssviða í fjölbreyttu náms- og starfsumhverfi og
í félags- og tómstundastarfi.

Nám á að gera nemanda kleift að takast á við **viðfangsefni daglegs lífs** og jafnframt
að búa hann undir að frekara nám og starf að skyldunámi loknu. Áhersla á alhliða þroska
er þó ætíð í fyrirrúmi. Nemendur þurfa að fá tækifæri til að nýta styrkleika sína og áhuga
til menntunar og aukins þroska og tengja námið því sem nemendur þekkja heima hjá sér
úr eigin nærsamfélagi og í hinum stóra heimi.

Leggja þarf áherslu á að nám **búi bæði kynin jafnt undir virka þátttöku í samfélaginu** ,
bæði í einkalífi, fjölskyldulífi og atvinnulífi. Kynjafræði og hugtök hennar eru mikilvægur
þáttur í að gera nemendur meðvitaða um stöðu kynjanna í samfélaginu. Það varðar
miklu að hvorki halli á pilta né stúlkur í þeim viðfangsefnum sem skólinn leggur þeim til.
Öll viðfangsefni þeirra eiga að grundvallast á jafnræði og jafnrétti.

Námshæfni er undirstöðuþáttur í öllu skólastarfi og byggist á sjálfsskilningi nemandans
og felur í sér að þekkja eigin styrkleika og veikleika og að vera fær um að taka ákvarðanir
á þeim grunni. Námshæfni felst m .a. í hæfni til að **afla þekkingar og leikni eftir
margvíslegum leiðum**. Nemendur þurfa að ná valdi á þessum leiðum, m .a. með því
að ná tökum á tæknimiðlum, öðlast vald á að nýta upplýsinga- og samskiptatækni
og kunna að nýta margvíslegar uppsprettur þekkingar með heimildaleit á söfnum og
í gagnabönkum af margvíslegu tagi. Einnig þarf að nýta sér náttúruna og umhverfið
sem vettvang náms og kennslu eftir föngum, s .s. með útikennslu en einnig mannauð
nærsamfélagsins, t .d. reynslu og þekkingu foreldra og fjölskyldu.


```
Mennta- og menningarmálaráðuneyti
```
Nemendur verði búnir undir frekara nám og starf með markvissri **náms- og starfsfræðslu** ,
víðtækri kynningu á námi sem er í boði að loknu skyldunámi, kynningu á atvinnulífinu og
hvernig nám býr fólk undir fjölþætt störf sem bjóðast í samfélaginu.

## 6 .1 Þekking, leikni og hæfni

Eitt meginmarkmið náms í grunnskóla, frá upphafi skólagöngu til loka hans, er alhliða
þroski og almenn menntun einstaklingsins. Sérhver nemandi þarf strax á unga aldri að
búa sig undir að menntun er æviverk. Með því að skilgreina þá hæfni, sem að er stefnt
frá upphafi skólagöngu, er lagður grunnur að heildstæðri almennri menntun. Hæfni
snýr því að nemandanum sjálfum og er nemendamiðuð útfærsla á grunnþáttum og
áhersluþáttum.

Í grunnskóla er hæfni nemenda útfærð innan hvers námssviðs og námsgreinar og sem
hæfniviðmið í mati við lok grunnskóla. Grunnskólar útfæra sjálfir hvernig hæfniþáttunum
eru gerð skil í skólastarfi en vinnulag þarf að skýra í skólanámskrá.

Þekking, leikni og hæfni eru lykilhugtök í aðalnámskrá grunnskóla. Hugtakið hæfni
felur í sér þekkingu og leikni og er samofið siðferðilegum viðhorfum nemenda. Nám
í grunnskóla þarf að taka til allra þessara þátta þar sem tekið er mið af aldri og þroska
nemenda. Í eftirfarandi skýringarmynd er að finna nánari skilgreiningu á hugtökunum
þekking, leikni og hæfni og gerð grein fyrir tengslum þeirra innbyrðis.

```
ÞEKKING
er safn staðreynda, lögmála, kenninga og
aðferða. Hún er bæði fræðileg og hagnýt.
•	 Þekkingar er aflað með því að horfa,
lesa, hlusta á, ræða eða með upplifun
og reynslu í gegnum athafnir.
•	 Þekking er greind með því að ræða,
flokka og bera saman.
•	 Þekkingu er miðlað með fjölbreyttum
tjáningaformum svo sem munnlega,
skriflega eða verklega.
```
```
LEIKNI
er bæði vitsmunaleg og verkleg. Hún felur í sér að
geta beitt aðferðum, verklagi og rökréttri hugsun.
•	 Leikni er aflað með notkun á aðferðum og
þjálfun í verklagi.
•	 Leikni felur í sér greiningu með vali milli
aðferða og skipulag verkferla.
•	 Leikni er miðlað með því að beita
vinnubrögðum, verkfærum og aðferðum
mismunandi tjáningarforma.
```
```
HÆFNI
felur í sér yfirsýn og getu til að hagnýta
þekkingu og leikni.
•	 Hæfni gerir kröfur um
ábyrgðartilfinningu, virðingu, víðsýni,
sköpunarmátt, siðferðisvitund og
skilning einstaklingsins á eigin getu.
Einnig skiptir sjálfstraust og sjálfstæði í
vinnubrögðum máli.
•	 Hæfni felur í sér greiningu nemandans
á eigin þekkingu og leikni með því að
bera saman, finna samband, einfalda,
draga ályktanir og rökstyðja. Hæfni
til að greina byggist á gagnrýninni
hugsun og faglegri ígrundun.
•	 Hæfni er miðlað með margvíslegum
tjáningarformum þar sem
vitsmunalegri, listrænni og verklegri
þekkingu og leikni er fléttað saman við
siðferðilegt og samfélagslegt viðhorf
einstaklingsins. Hæfni gerir kröfu um
sköpunarmátt, ábyrgð og virkni.
```
```
Skilgreining á hugtökunum þekking, leikni og hæfni
```

**AÐALNÁMSKRÁ GRUNNSKÓLA 2011  ALMENNUR HLUTI**

Í aðalnámskrá eru í sérstökum köflum sett ákvæði um inntak og skipulag náms í
íslensku, íslensku sem öðru tungumáli og íslensku táknmáli, stærðfræði, ensku, dönsku
eða öðru Norðurlandamáli, list- og verkgreinum, náttúrugreinum, skólaíþróttum,
samfélagsgreinum, jafnréttismálum, trúarbragðafræði, lífsleikni og upplýsinga- og
tæknimennt. Námsgreinar og námssvið grunnskólans eru hjálpartæki til að nemendur nái
hæfniviðmiðum sem sett eru í aðalnámskrá. Það er ákvörðun hvers skóla hvort einstakar
námsgreinar eða námssvið eru kennd aðgreind eða samþætt en gæta skal þess að námið
verði sem heildstæðast. Upplýsingar sem lúta að þessu eru birtar í skólanámskrá.

Kröfur um sértæka og almenna menntun nemenda eru settar fram sem hæfniviðmið.
Námsmat í grunnskóla grundvallast á hæfni nemenda með hliðsjón af almennum
hæfniviðmiðum og hæfniviðmiðum einstakra námssviða og námsgreina. Viðmiðin
eru margvísleg. Þau varða bæði afmarkaða þætti þekkingar og leikni en einnig
langtímamarkmið. Bæði þau sem skólum er ætlað að sinna og þau sem einstaklingar
halda áfram að vinna að ævilangt. Hæfniviðmið vísa til þekkingar jafnt sem vinnubragða.
Hæfniviðmiðum, sem lúta að félagsþroska, verður því aðeins náð að nemendur fái
tækifæri til samvinnu og með lýðræðislegum vinnubrögðum í skipulagi náms og
skólastarfs.

Á hverju námssviði eða innan hverrar námsgreinar skal tilgreina hvaða hæfni gera má ráð
fyrir að nemandi búi yfir við lok grunnskóla.


```
Mennta- og menningarmálaráðuneyti
```
Í kaflanum um námsmat eru þessir þættir lagðir til grundvallar í viðmiðum fyrir þá
lykilhæfni sem metin er við lok grunnskóla.

```
ÞEKKING
Nemandi býr yfir:
•	 fjölbreyttum orðaforða til að geta
tjáð skoðanir sínar og rökstutt þær,
•	 þekkingu á samfélagslegum gildum,
siðgæði, mannréttindum
og jafnrétti,
•	 þekkingu sem tengist því að vera
virkur og ábyrgur borgari í lýðræðislegu
samfélagi,
•	 þekkingu sem tengist íslensku umhverfi í
alþjóðlegu samhengi
(s .s. menningu, samfélagi, náttúru
og sjálfbærni),
•	 þekkingu sem nýtist til undirbúnings fyrir
frekara nám,
•	 orðaforða til að geta tjáð sig á einfaldan
hátt á erlendum tungumálum og innsýn í
viðkomandi menningarheima,
•	 þekkingu og skilning á áhrifum fyrirmynda
og staðalmynda á eigin ímynd og lífsstíl.
```
```
LEIKNI
Nemandi hefur öðlast leikni til að:
•	 tjá sig á skýran, ábyrgan og skapandi hátt,
•	 taka þátt í samræðum, færa rök fyrir máli
sínu og virða skoðanir annarra,
•	 vera verklega sjálfbjarga í daglegu lífi,
•	 beita skapandi hugsun í öllu starfi,
•	 vinna á sjálfstæðan, ábyrgan og skapandi
hátt undir leiðsögn,
•	 nýta sér margvíslega tækni í
þekkingarleit og miðlun þekkingar á
ábyrgan og gagnrýninn hátt,
•	 nota fjölbreyttar námsaðferðir,
•	 umgangast umhverfi sitt með
sjálfbærni í huga.
```
```
HÆFNI
Nemandi:
•	 býr yfir hæfni til að tjá hugsanir sínar
og tilfinningar í rökréttu samhengi,
•	 býr yfir hæfni á erlendum tungumálum
til að tjá sig á einfaldan hátt,
•	 hefur skýra sjálfsmynd og gerir sér
grein fyrir hvernig hann getur hagnýtt
sterkar hliðar sínar á skapandi hátt,
•	 getur átt jákvæð og uppbyggileg
samskipti og samstarf við annað fólk,
•	 ber virðingu fyrir lífsgildum,
mannréttindum og jafnrétti,
•	 ber virðingu fyrir náttúru og umhverfi í
alþjóðlegu samhengi,
•	 tekur ábyrga afstöðu til eigin velferðar,
líkamlegrar og andlegrar,
•	 hefur tileinkað sér jákvætt viðhorf til
náms,
•	 býr yfir hæfni til að vera virkur og
ábyrgur borgari í lýðræðislegu nær– og
fjærsamfélagi,
•	 býr yfir hæfni til að tengja þekkingu
sína og leikni við daglegt líf, tækni og
vísindi.
```
```
Lýsing á hæfni nemenda við lok grunnskóla og á fyrsta
hæfniþrepi framhaldsskóla
```

**AÐALNÁMSKRÁ GRUNNSKÓLA 2011  ALMENNUR HLUTI**

## 7 NÁM OG KENNSLA

Í þessum kafla eru dregnar fram megináherslur um nám og kennslu sem eiga að stuðla
að því að hver nemandi nái sem bestum árangri miðað við eigin forsendur. Þessi atriði
eiga að vera leiðandi í skólastarfi og vera kennurum og stjórnendum skóla leiðsögn
við skipulag náms og kennslu. Hver skóli útfærir þessi atriði nánar í skólanámskrá og
kennarar í undirbúningi og framkvæmd kennslu.

## 7 .1 Nám við hæfi hvers og eins

Í 2. grein laga um grunnskóla er lögð áhersla á það meginhlutverk grunnskólans að
stuðla að alhliða þroska allra nemenda. Í þessu felst krafan um að nám sé á forsendum
hvers og eins nemanda og fari fram í hvetjandi námsumhverfi þar sem hann finnur til
öryggis og fær notið hæfileika sinna.

Nám í grunnskóla tekur mið af þroska, persónugerð, hæfileikum, getu og áhugasviði
hvers og eins. Við allt skipulag skólastarfs og kennslu ber að leggja þessi atriði til
grundvallar. Það gerir kröfur um að kennari leggi sig fram um að kynnast hverjum þeim
nemanda sem hann kennir, meti stöðu hans í námi og hafi bæði nemanda og foreldra
hans með í ráðum um þau markmið sem stefnt skal að hverju sinni. Leggja skal áherslu
á að foreldrar fylgist með námsframvindu barna sinna.

# 7


```
Mennta- og menningarmálaráðuneyti
```
## 7 .2 Jöfn tækifæri til náms

Í grunnskóla eiga allir nemendur rétt á að stunda nám við sitt hæfi. Tækifærin eiga að
vera jöfn óháð atgervi og aðstæðum hvers og eins. Þess er því gætt að tækifærin ráðist
ekki af því hvort nemandi er af íslensku bergi brotinn eða af erlendum uppruna. Þau eru
óháð því hvort um drengi eða stúlkur er að ræða, hvar nemandi býr, hverrar stéttar hann
er, hvaða trúarbrögð hann aðhyllist, hver kynhneigð hans er, hvernig heilsufari hans er
háttað eða hvort hann býr við fötlun eða hverjar aðstæður hans eru.

## 7 .3 Nám í skóla án aðgreiningar

Á grunnskólastigi eiga allir nemendur rétt á að stunda skyldunám í almennum
grunnskólum án aðgreiningar sem öll börn eiga rétt á að sækja. Með skóla án
aðgreiningar er átt við grunnskóla í heimabyggð eða nærumhverfi nemenda þar sem
komið er til móts við náms- og félagslegar þarfir hvers og eins með manngildi, lýðræði
og félagslegt réttlæti að leiðarljósi. Í skóla án aðgreiningar er gengið út frá því að allir fái
jöfn eða jafngild tækifæri til náms og að námið sé á forsendum hvers einstaklings. Í skóla
án aðgreiningar ríkir ákveðið viðhorf sem einkennist af virðingu fyrir rétti allra nemenda
til virkrar þátttöku í námssamfélagi heimaskóla óháð atgervi þeirra og stöðu. Þessi
grundvallarhugmyndafræði í skólastarfi hér á landi felur í sér alhliða hlutdeild, aðgengi
og þátttöku allra nemenda í skólastarfinu. Menntun án aðgreiningar er samfellt ferli sem
hefur það að markmiði að bjóða upp á góða menntun fyrir alla. Borin er virðing fyrir
fjölbreytileika og mismunandi þörfum, hæfileikum og einkennum nemenda og leggja
skal áherslu á að útrýma öllum gerðum mismununar og aðgreiningar í skólum.

Nemendahópur í grunnskóla er fjölbreyttur og þarfir þeirra mismunandi. Sveitarfélög
skulu sjá til þess að skólaskyld börn, sem lögheimili eiga í sveitarfélaginu eða eru vistuð hjá
fósturforeldrum sem lögheimili eiga í sveitarfélaginu, fái sérstakan stuðning í skólastarfi í
samræmi við sérþarfir þeirra eins og þær eru metnar. Nemendur með sérþarfir teljast þeir
sem eiga erfitt með nám sökum sértækra námsörðugleika, tilfinningalegra eða félagslegra
erfiðleika og/eða fötlunar, nemendur með leshömlun, langveikir nemendur, nemendur
með þroskaröskun, geðraskanir og aðrir nemendur með heilsutengdar sérþarfir. Bráðgerir
nemendur og nemendur, sem búa yfir sérhæfileikum á vissum sviðum, eiga rétt á að fá
námstækifæri við sitt hæfi. Þeir eiga að fá tækifæri til að þroska sérhæfileika sína og nýta
tímann til hins ýtrasta með því að glíma við fleiri og flóknari markmið og krefjandi nám á
eigin forsendum sem er þeim merkingarbært.

Ef foreldrar og sérfræðingar skóla meta aðstæður nemandans þannig að honum sé fyrir
bestu að stunda nám í sérskóla geta foreldrar óskað eftir skólavistun í sérskóla tímabundið
eða að öllu leyti. Í þessum efnum ráða hagsmunir barnsins.


**AÐALNÁMSKRÁ GRUNNSKÓLA 2011  ALMENNUR HLUTI**

## 7 .4 Nemendur njóti bernsku sinnar

Skólinn á að vera griðastaður barna þar sem þau finna til öryggis, fá tækifæri til að þroska
og nýta hæfileika sína og njóta bernsku sinnar. Bernsku- og æskuárin eru mikilvægt skeið
í ævi hvers einstaklings. Hver skóladagur og hver kennslustund ber í sér þroskamöguleika
sem nýta þarf til fulls. Mikilvægt er að halda við eðlislægri forvitni barnsins, hún er ein
mikilvægasta forsenda alls náms. Leikurinn er leið ungra barna til að læra á heiminn
og læra um heiminn. Miklu skiptir að leiknum sem námsaðferð sé gert hátt undir
höfði í grunnskóla og sú áhersla einskorðist ekki við yngstu nemendurna. Í þessum
rétti felst einnig að bernsku- og æskuárin hafa tilgang í sjálfu sér en eru ekki eingöngu
undirbúningur frekara náms og starfa. Nemendur eiga rétt á því að koma sjónarmiðum
sínum á framfæri varðandi námsumhverfi, námstilhögun, fyrirkomulag skólastarfs
og aðrar ákvarðanir sem snerta þá. Taka skal tillit til sjónarmiða þeirra eftir föngum.
Nemendur eiga að geta komið á framfæri sjónarmiðum sínum í öllu almennu skólastarfi,
t .d. með reglulegum umræðum í kennslustundum undir stjórn umsjónarkennara þegar
tilefni gefast til. Einnig eiga nemendur að geta komið sjónarmiðum sínum á framfæri í
gegnum fulltrúa sína í stjórn nemendafélags og skólaráði.

## 7 .5 Hlutverk kennara

Meginhlutverk kennarans er kennslu- og uppeldisfræðilegt starf með nemendum, að
vekja og viðhalda áhuga þeirra á námi, veita þeim handleiðslu á sem fjölbreytilegastan
hátt og stuðla að góðum starfsanda og vinnufrið meðal nemenda. Þessu hlutverki má
einnig lýsa sem forystuhlutverki; að vera leiðtogi í námi nemandans. Þetta felur í sér
áherslu á að skapa nemendum frjóar og fjölbreytilegar námsaðstæður. Vönduð kennsla,
sem lagar sig að þörfum og stöðu einstakra nemenda í skóla án aðgreiningar, eykur líkur
á árangri. Mikilvægt er að kennarar vinni saman að menntun nemenda eftir því sem
framast er kostur og að kennsla og uppeldi verði ekki aðgreind allt frá upphafi til loka
grunnskóla.

Hver nemandi skal hafa umsjónarkennara. Umsjónarkennari tekur öðrum starfsmönnum
fremur ábyrgð á námi nemenda sinna, þroska þeirra, líðan og velferð. Umsjónarkennari
leggur sig fram um að kynnast nemendum sínum sem best, foreldrum þeirra og
aðstæðum. Hann vinnur náið með þeim kennurum sem kenna nemendum í hans umsjá,
safnar saman upplýsingum og kemur þeim áleiðis innan skóla og til foreldra í þeim
tilgangi að gera foreldrum kleift að taka þátt í ákvörðunum sem varða barn þeirra og
skólastarfið. Umsjónarkennari gegnir lykilhlutverki í farsælu samstarfi heimila og skóla og
er megintengiliður milli skóla og heimila.


```
Mennta- og menningarmálaráðuneyti
```
## 7 .6 Skólabragur

Nemendur þurfa að tileinka sér í daglegu lífi ýmsa þætti til þess að vera virkir þátttakendur
í lýðræðisþjóðfélagi, þ. á m. samskiptahæfni, virðingu, umburðarlyndi og skilning á upp-
byggingu lýðræðislegs þjóðfélags. Nemendur þurfa að læra að umgangast hvern annan
og allt starfsfólk skóla í sátt og samlyndi og taka ábyrgð á eigin framkomu og hegðun og
virða skólareglur. Leggja þarf áherslu á námsaga og sjálfsaga nemenda. Til þess að svo
megi verða ber starfsfólki skóla í hvívetna að stuðla að góðum starfsanda og gagnkvæmri
virðingu allra í skólanum í samstarfi við nemendur, foreldra og starfsfólk. Efla skal
félagsfærni nemenda með því að skapa þeim tækifæri til virkrar þátttöku í skólastarfi.
Jákvæður skólabragur er í eðli sínu forvarnarstarf og getur dregið úr neikvæðum
samskiptum, s .s. einelti og öðru ofbeldi. Meðal grundvallarréttinda nemenda er að
hafa vinnufrið í skólanum þannig að þeir geti náð sem bestum tökum á náminu og að
kennslan nýtist þeim sem best. Því þarf að leggja áherslu á að skapa jákvæðan skólabrag
í hverjum skóla og góðan vinnuanda í einstökum bekkjardeildum og námshópum.

## 7 .7 Samstarf heimila og skóla

Velferð barna og farsæl námsframvinda byggist ekki síst á því að foreldrar styðji við
skólagöngu barna sinn og gæti hagsmuna þeirra í hvívetna, eigi gott samstarf við skóla,
veiti skólanum viðeigandi upplýsingar og taki þátt í námi barna sinna og foreldrastarfi frá
upphafi til loka grunnskóla. Upplýsingagjöf milli heimila og skóla og samráð kennara og
foreldra um nám og kennslu er mikilvæg forsenda fyrir árangursríku skólastarfi. Skólar
bera ábyrgð á að slíkt samstarf komist á og því sé viðhaldið alla skólagöngu barnsins. Virk
hlutdeild og þátttaka foreldra í námi og starfi barna sinna er forsenda þess að foreldrar
geti axlað þá ábyrgð sem þeir bera á farsælu uppeldi og menntun barna sinna.

## 7 .8 Forvarnir

Grunnskólinn skal vinna markvisst að forvörnum og heilsueflingu þar sem hugað er
að andlegri, líkamlegri og félagslegri vellíðan nemenda skólans. Lögð skal áhersla á
almennar forvarnir, s .s. gagnvart tóbaki, áfengi, öðrum vímuefnum og annars konar fíkn,
t .d. net- og spilafíkn. Mikilvægt er að allir grunnskólar komi sér upp forvarnaráætlun sem
birt er í skólanámskrá. Í forvarnaráætlun skal m .a. vera áætlun skólans í fíknivörnum og
áfengis- og tóbaksvörnum, áætlun gegn einelti og öðru ofbeldi, áætlun í öryggismálum
og slysavörnum og stefna í agastjórnun. Einnig skal koma fram með hvaða hætti
skólasamfélagið hyggst bregðast við ef mál koma upp. Kynna skal forvarnaráætlun
skólans öllum aðilum skólasamfélagsins, starfsfólki skóla, foreldrum og nemendum og
birta í skólanámskrá.


**AÐALNÁMSKRÁ GRUNNSKÓLA 2011  ALMENNUR HLUTI**

## 7 .9 Tengsl skóla og nærsamfélags

Mikilvægt er að skólar byggi upp virk tengsl við nærsamfélag sitt og stuðli þannig
að jákvæðum samskiptum og samstarfi við einstaklinga, félagasamtök, fyrirtæki og
stofnanir. Þetta er mikilvægt til að auka fjölbreytni í námi, t .d. í valgreinum á unglingastigi
og til þess að tengja nám nemenda veruleikanum í nærumhverfi þeirra svo það verði
merkingarbærara. Þessi tenging snýr t .d. að umhverfi, menningu, listum, íþróttum, félags-
og tómstundastarfi og atvinnulífi. Skólinn er oft hjarta byggðarlags þar sem kynslóðir
mætast og má líkja við mannlífstorg borga og mikilvægt að skólar nýti möguleika sem
bjóðast til að tengja saman ólíkar kynslóðir í samfélaginu. Það er því mikilvægt að virk og
góð tengsl séu milli samfélagsins og skólans þar sem gagnkvæm virðing ríkir gagnvart
þörfum og skyldum allra aðila. Í skólanámskrá skal gera grein fyrir því hvernig tengslum
skólans við nærsamfélagið er háttað.

## 7 .10 Sérfræðiþjónusta í grunnskólum

Sérfræðiþjónusta sveitarfélaga vegna grunnskóla beinist að því að efla grunnskóla sem
faglegar stofnanir sem geti leyst flest þau viðfangsefni sem upp koma í skólastarfi og
veita starfsfólki skóla leiðbeiningar og viðeigandi aðstoð við störf sín.

Sérfræðiþjónusta tekur annars vegar til stuðnings við starfsemi skóla og starfsfólk
þeirra með hagsmuni nemenda að leiðarljósi og hins vegar til stuðnings við nemendur
í grunnskólum og foreldra þeirra. Markmið með sérfræðiþjónustu sveitarfélaga er að
kennslufræðileg, sálfræðileg, þroskafræðileg og félagsfræðileg þekking nýtist sem
best í skólastarfi. Við framkvæmd sérfræðiþjónustu skulu sveitarfélög leggja áherslu á
forvarnarstarf til að stuðla markvisst að almennri velferð nemenda og til að fyrirbyggja
vanda. Snemmtækt mat á stöðu nemenda og ráðgjöf í kjölfarið er mikilvæg til að sem fyrst
sé hægt að bregðast við námslegum, félagslegum og sálrænum vanda og skipuleggja
kennslu og stuðning, með starfsfólki skóla, þannig að það hæfi hverjum nemanda í skóla
án aðgreiningar. Sérfræðiþjónustan á að mótast af heildarsýn á aðstæður og hagsmuni
nemenda óháð starfsstéttum sérfræðinga og hver veitir þjónustuna. Þannig skal velferð
nemandans ávallt höfð að leiðarljósi.

Sérfræðiþjónustan skal styðja á fjölbreyttan hátt við starfsemi og starfshætti í skólum,
starfsfólk þeirra og foreldra með ráðgjöf og fræðslu. Viðeigandi túlkaþjónusta er
nauðsynleg til að tryggja að upplýsingar og ráðgjöf nýtist foreldrum og nemendum, því
er mikilvægt að aðgengi að slíkri þjónustu sé gott.

Í lögum um leikskóla, grunnskóla og framhaldsskóla er áhersla á samfellu í skólagöngu
nemenda. Því er mikilvægt að við framkvæmd sérfræðiþjónustunnar sé lögð áhersla á
góða samfellu og heildarsýn sem birtist í markvissri upplýsingamiðlun um hagi nemenda
þegar þeir fara á milli skólastiga. Nauðsynlegt er að ekki verði rof í menntun þeirra við
tilfærsluna og tillit tekið til ákvæða laga um slíka upplýsingamiðlun milli skólastiga.


```
Mennta- og menningarmálaráðuneyti
```
## 7 .11 Náms- og starfsráðgjöf

Náms- og starfsráðgjöf er lögbundinn hluti af sérfræðiþjónustu skóla. Náms- og
starfsráðgjöf í grunnskóla felst í því að vinna með nemendum, foreldrum, kennurum,
skólastjórnendum og öðrum starfsmönnum skólans að ýmiss konar velferðarstarfi er snýr
að námi, líðan og framtíðaráformum nemenda. Náms- og starfsráðgjöf felst í því að
liðsinna nemendum við að finna hæfileikum sínum, áhugasviðum og kröftum farveg.
Mikilvægt er að nemendur fái aðstoð við að leita lausna ef vandi steðjar að í námi þeirra
eða starfi í skólanum. Náms- og starfsráðgjafar geta aðstoðað nemendur við að vinna
úr upplýsingum um nám sitt og leiðbeint þeim við áframhaldandi nám og starf. Jafnrétti
ber að hafa að leiðarljósi í náms- og starfsfræðslu með því að kynna piltum og stúlkum
fjölbreytt námsframboð að loknum grunnskóla og störf af ýmsu tagi. Leitast skal við að
kynna báðum kynjum störf sem hingað til hefur verið litið á sem hefðbundin karla- eða
kvennastörf. Nauðsynlegt er að kynna fyrir nemendum ný störf og þróun starfa sem
fylgja breytingum í nútímasamfélagi.


**AÐALNÁMSKRÁ GRUNNSKÓLA 2011  ALMENNUR HLUTI**

## 8 INNTAK OG SKIPULAG NÁMS

## 8 .1 Kennsla

Kennsla beinist að því að hjálpa nemendum að tileinka sér þekkingu, leikni og jákvætt
viðhorf og öðlast þannig þá hæfni sem stefnt er að í menntun.

Í skóla án aðgreiningar á að ríkja fjölbreytni í vinnubrögðum og kennsluaðferðum.
Kennarar bera faglega ábyrgð á að velja árangursríkustu leiðirnar til að ná sem bestum
árangri í samræmi við hæfniviðmið sem stefnt er að hverju sinni. Við val á kennsluaðferðum
og vinnubrögðum ber að taka tillit til aldurs, þroska og getu nemenda sem í hlut eiga
og eðlis viðfangsefnisins. Vönduð kennsla, sem lagar sig að þörfum og stöðu einstakra
nemenda í skóla án aðgreiningar, eykur líkur á árangri.

Kennsluaðferðir og vinnubrögð í skólanum eiga að þjóna þeim hæfniviðmiðum sem
stefnt er að. Sem dæmi má nefna að þau sem lúta að eflingu siðferðis- og félagsþroska,
lýðræðislegri þátttöku og borgaravitund, verður t .d. því aðeins náð með því að efla
siðfræði og félagsfærni nemenda á markvissan hátt og stuðla að jákvæðum skólabrag
sem einkennist af lýðræðislegum vinnubrögðum, samstarfi og samvinnu.

Val á kennsluaðferðum og skipulag skólastarfs verður að miðast við þá skyldu grunnskóla
að sjá hverjum nemanda fyrir bestu tækifærum til náms og þroska. Kennslan verður að
taka mið af þörfum og reynslu einstakra nemenda og efla með nemendum áhuga og
vinnugleði. Kennsluhættir skulu taka mið af jafnrétti og jafnræði og mega ekki mismuna

# 8


```
Mennta- og menningarmálaráðuneyti
```
nemendum, t .d. eftir kynferði, búsetu, uppruna, litarhætti, fötlun, trúarbrögðum,
kynhneigð eða félagslegri stöðu.

## 8 .2 Námsgögn

Námsgögn hvers konar gegna mjög þýðingarmiklu hlutverki til að ná markmiðum
skólastarfs. Samkvæmt grunnskólalögum og lögum um námsgögn eiga nemendur í
skyldunámi að fá námsgögn til afnota sér að kostnaðarlausu í þeim námsgreinum og
námssviðum sem aðalnámskrá grunnskóla kveður á um. Óheimilt er að krefja nemendur
í skyldunámi um greiðslu fyrir kennslu, námsgögn eða annað sem þeim er gert skylt að
nota í náminu samkvæmt aðalnámskrá eða skólanámskrá. Einnig er óheimilt að krefja
nemendur um greiðslu vegna vettvangsferða, sem eru hluti af skyldunámi þeirra, nema
vegna uppihalds í slíkum ferðum, að höfðu samráði við foreldra.

Námsgögn, kennsluaðferðir og vinnubrögð sem skólar kjósa að viðhafa, skipulag
skólastarfsins og námsmat á allt að taka mið af skilgreindum hæfniviðmiðum og vera
þannig útfært að möguleikar nemenda á að ná þeim séu nýttir til hins ýtrasta. Til
námsgagna telst allt það efni sem notað er til að ná markmiðum náms og kennslu.
Námsgögn skulu vera fjölbreytt og vönduð og taka mið af nýjustu þekkingu á sviði
menntunar- og kennslufræða. Sem dæmi um námsgögn má nefna prentað efni, s .s.
námsbækur, þemahefti, handbækur og leiðbeiningar af ýmsu tagi, myndefni ýmiss
konar, s .s. ljósmyndir, kvikmyndir, fræðslu- og heimildarmyndir, veggspjöld, hljóðefni eins
og hljómdiska og stafrænar hljóðskrár, tölvuforrit, efni á Netinu, margmiðlunarefni, efni
til verklegrar kennslu, útikennslu o .fl. Náttúran og menningarumhverfi skólans er einnig
mikilvæg uppspretta náms og þroska.

Skólasöfn gegna lykilhlutverki við að skapa skilyrði til að þroska og efla skilning nemenda
á eðli upplýsinga og gagna sem þeir þurfa að hafa aðgang að í námi sínu og stuðla að
frumkvæði og sjálfstæðum vinnubrögðum.

Námsgögn skulu vera í samræmi við gildandi lög og aðalnámskrá á hverjum tíma.
Námsgögn, sem valin eru til notkunar í grunnskólum, þurfa að höfða til nemenda, vera
aðlaðandi og áhugavekjandi, efni þeirra skýrt og skipulega fram sett og taka mið af því
sem ætla má að nemendur hafi áður tileinkað sér.

Við gerð námsgagna og val á þeim skal þess gætt að þau taki mið af grunnþáttum
menntunar, þ .e. læsi, lýðræði og mannréttindum, jafnrétti, heilbrigði og velferð,
menntun til sjálfbærni og skapandi starfa. Námsgögnin skulu höfða jafnt til beggja
kynja og mismuna ekki einstaklingum eða hópum vegna kynferðis, kynhneigðar, búsetu,
uppruna, litarháttar, fötlunar, trúarbragða eða félagslegrar stöðu.


**AÐALNÁMSKRÁ GRUNNSKÓLA 2011  ALMENNUR HLUTI**

## 8 .3 Val og valgreinar

Val í námi er hluti af skólastefnu hvers sveitarfélags og skóla. Eitt af hlutverkum
skólaráðs er að fjalla um stefnumótun og sérkenni skóla og þar með framboð valgreina í
grunnskóla. Við ákvörðun um framboð og fjölbreytni valgreina er mikilvægt að taka mið
af staðháttum, menningu og sögu nærsamfélagsins.

Valgreinar eru hluti af skyldunámi. Í 8 ., 9. og 10. bekk grunnskóla skal nemendum gefinn
kostur á að velja námsgreinar og námssvið sem svarar til allt að fimmtungi námstímans
en skólar geta skipulagt mismunandi hlutfall valgreina eftir árgöngum og skal slíkt koma
fram í árlegri starfsáætlun. Tilgangurinn með valfrelsi nemenda á unglingastigi er að
hægt sé að laga námið sem mest að þörfum einstaklingsins og gera hverjum og einum
kleift að leggja eigin áherslur í námi miðað við áhugasvið og framtíðaráform í samvinnu
við foreldra, kennara og námsráðgjafa.

Val í námi skal miða að skipulegum undirbúningi fyrir nám í framhaldsskóla og taka
mið af undirbúningi fyrir bóknám, starfsmenntun, verknám og list- og tækninám. Í
þessu skyni gefst nemendum kostur á að dýpka þekkingu sína á þeim námssviðum eða
innan lögboðinna námsgreina. Einnig eiga nemendur að geta valið um viðfangsefni sem
einkum miða að því að víkka sjóndeildarhring þeirra, stuðla að aukinni lífsfyllingu eða
dýpka þekkingu, leikni og hæfni sína á tilteknum sviðum í samræmi við áhuga þeirra.

Skólar skulu gera grein fyrir tilhögun valgreina í starfsáætlun að fenginni umsögn
skólaráðs og samþykki skólanefndar og kynna nemendum og foreldrum. Þar skal
skilgreina markmið valgreina sem í boði eru, leggja fram kennsluáætlanir, yfirlit yfir
námsefni og ákvarðanir um námsmat. Framboð valgreina skal koma fram í starfsáætlun
skóla.

Að ósk foreldra er heimilt að meta sem nám tímabundna þátttöku nemenda í atvinnulífi
og reglubundna þátttöku í félagslífi, íþróttum eða skipulögðu sjálfboðastarfi enda falli
það að markmiðum skólastarfs. Einnig er heimilt að meta skipulagt nám, sem stundað
er utan grunnskóla, til valgreina, t .d. nám við framhaldsskóla, listaskóla og málaskóla.
Í hverju tilviki metur viðkomandi skóli umfang slíks náms og gæta þarf jafnræðis í
afgreiðslu mála. Við það skal miðað að það nemi ekki meira en sem svarar 160 mín.
vikulega á hverju skólaári á unglingastigi og er þá heimilt að meta slíkt til valgreina hjá
viðkomandi nemendum.

## 8 .4 Námsgreinar og námssvið

Grunnþættir í menntun skulu birtast í öllu skólastarfi. Þeir skulu koma fram í inntaki
námsgreina og námssviða, bæði þeim aðferðum sem notaðar eru og þeirri þekkingu,
leikni og hæfni sem nemendur skulu afla sér. Hugmyndirnar að baki þeim skulu því


```
Mennta- og menningarmálaráðuneyti
```
endurspeglast í öllum námsgreinum. Til að öðlast fjölbreytilega hæfni þurfa nemendur
að fást við mismunandi viðfangsefni sem tengja má starfsumhverfi og daglegu lífi. Þetta
kallar á námsaðferðir og verkefni sem krefjast þess að nemandinn samþætti þekkingu
sína og leikni og tengi hana daglegu lífi, áhugamálum og samskiptum við annað fólk.
Nefnd eru í greinanámskrám dæmi um hvernig grunnþættir og lykilhæfni fléttast inn í
viðfangsefni og verklag einstakra námsgreina.

Námsgreinar eru mikilvægur hluti skólastarfs en ekki markmið í sjálfu sér. Það er ekki
hlutverk skóla að kenna námsgreinar heldur að mennta nemendur og koma hverjum og
einum til nokkurs þroska.

Í viðfangsefnum og aðferðum námsgreinanna kynnast nemendur ólíkum sviðum
veraldarinnar; heimi hluta og hugmynda, náttúru og menningu. Þeir fræðast um
nærumhverfi sitt og fjarlæg heimshorn, kynnast örheimi efnisagna og víðáttum geimsins.
Námsgreinar gefa nemendum færi á að kynna sér og ræða siði og lífshætti, þekkingu og
hugmyndir, kenningar og staðreyndir, lögmál og reglur sem gefa lífi þeirra og umhverfi
merkingu og tilgang. Námsgreinarnar búa einnig yfir mismunandi aðferðum og verklagi,
sem nýtast til náms og þroska. Inntak og verklag mismunandi námsgreina þarf að höfða til
rökhugsunar jafnt sem tilfinninga og svara meðfæddri forvitni og sköpunarþrá nemenda.
Aðferðafræði og verklag ólíkra námsgreina stuðlar að fjölbreyttu námi og almennri
menntun. Í samfélaginu eru verkefni yfirleitt ekki sundurgreind og einangruð heldur
samofin mörgum þáttum. Þetta er mikilvægt að hafa í huga við skipulag skólastarfs.
Því ætti að vera áhersla á samþættingu námsgreina þar sem horft er til verkefna sem
hafa snertifleti við margar námsgreinar. Þannig má nálgast það markmið að gera námið
merkingarbærara fyrir nemendur, skýra fyrir þeim samhengi fræðigreina og nauðsyn
þess að hafa innsýn í heim þeirra.

## 8 .5 Viðmiðunarstundaskrá

Lög um grunnskóla ákvarða nánar námssvið og viðfangsefni skólastarfsins. Í 25. gr. laganna
segir m .a. að setja skuli ákvæði um inntak og skipulag náms í íslensku, íslensku sem öðru
tungumáli eða íslensku táknmáli, stærðfræði, ensku, dönsku eða öðru Norðurlandamáli,
list- og verkgreinum, náttúrugreinum, skólaíþróttum, samfélagsgreinum, jafnréttismálum,
trúarbragðafræði, lífsleikni og upplýsinga- og tæknimennt. Þar segir jafnframt að kveða
skuli á um hlutfallslega skiptingu tíma milli námssviða og námsgreina í grunnskóla. Þess
skuli gætt að námið verði sem heildstæðast en hver grunnskóli ákveði hvort námsgreinar
og námssvið eru kennd aðgreind eða samþætt. Skólastjóri ber faglega ábyrgð á skipan
kennslu. Að öllu jöfnu er gert ráð fyrir því að námsgreinar og námssvið grunnskóla
dreifist eðlilega á námstímann og samkvæmt faglegum sjónarmiðum. Engu að síður veitir
viðmiðunarstundaskráin sveigjanleika innan námssviða og á milli áfanga en útfærslu á
því skal birta í starfsáætlun skóla.


**AÐALNÁMSKRÁ GRUNNSKÓLA 2011  ALMENNUR HLUTI**

**Skýringar við einstök námssvið í viðmiðunarstundaskrá.**

**Erlend tungumál**. Undir þau heyra enska og danska þar sem gert er ráð fyrir að enska
sé fyrsta erlenda tungumálið og danska, norska eða sænska annað erlenda tungumálið.

**List- og verkgreinar.** Undir listgreinar heyra tónmennt, sjónlistir og sviðslistir. Undir
verkgreinar heyra hönnun og smíði, textílmennt og heimilisfræði. Þessi tvö svið skulu
hafa jafnt vægi innan heildartímans.

**Náttúrugreinar.** Undir þetta svið heyra m .a. náttúrufræði, eðlisvísindi, efnafræði,
jarðvísindi, lífvísindi og umhverfismennt.

**Skólaíþróttir.** Undir þetta svið heyra m .a. íþróttir og sund.

**Samfélagsgreinar.** Undir þær heyra m .a. samfélagsfræði, saga, landafræði og
þjóðfélagsfræði, trúarbragðafræði, lífsleikni, jafnréttismál og siðfræði ásamt heimspeki.

```
Námsgreinar – Námssvið
```
```
1.-4. bekkur 5. – 7. bekkur 8. – 10. bekkur kennslutími Vikulegur kennslutími Vikulegur
```
```
Heildartími í
```
1. - 4. bekk.
Mínútur á viku

```
Heildartími í
```
5. - 7. bekk.
Mínútur á viku

```
Heildartími í
```
8. - 10. bekk.
Mínútur á viku

```
Heildartími í
```
1. - 10. bekk.
Mínútur á viku

```
Hlutfall
```
```
Íslenska, íslenska sem annað
tungumál og íslenskt táknmál 1 .120^680630 2 .430 18,08%
Erlend tungumál; enska, danska
eða önnur Norðurlandamál^80460840 1 .380 10,27%
List- og verkgreinar 900 840 340 2 .080 15,48%
```
```
Náttúrugreinar 420 340 360 1 .120 8,33%
```
```
Skólaíþróttir 480 360 360 1 .200 8,93%
Samfélagsgreinar;
trúarbragðafræði, lífsleikni,
jafnréttismál, siðfræði
```
```
580 600 360 1 .540 11,46%
```
```
Stærðfræði 800 600 600 2 .000 14,88%
```
```
Upplýsinga- og tæknimennt 120 160 80 360 2,68%
```
```
Til ráðstöfunar /Val 300 160 870 1 .330 9,90%
```
```
Alls 4.800 4.200 4.440 13.440 100%
```

```
Mennta- og menningarmálaráðuneyti
```
**Upplýsinga- og tæknimennt.** Undir þetta heyrir m .a. miðlamennt, skólasafnsfræði,
tölvunotkun og upplýsinga- og samskiptatækni.

**Til ráðstöfunar/val.** Undir þetta heyra ráðstöfunarstundir skóla, einkum í 1 .−7. bekk og
val nemenda í 8 .−10. bekk. Út frá áhersluþáttum námskrár í lögum skal hafa jafnvægi
milli bóklegs náms og verklegs og þess gætt að ekki halli á verklegt nám þegar skólastarf
er skipulagt. Það á einnig við um skipulag valnámskeiða. Því er gert ráð fyrir að allt að
helmingur valstunda sé bundinn list- og verktengdu námi.

Hafa ber grunnþætti menntunar, áhersluþætti í aðalnámskrá og lykilhæfni til viðmiðunar
við útfærslu allra námssviða og námsgreina. Auk þeirra námgreina og námssviða, sem
tilgreind hafa verið í viðmiðunarstundaskrá, er gert ráð fyrir nokkrum þverfaglegum
þáttum, s .s. nýsköpun, frumkvöðlamennt og nýmiðlun.

Mikilvægt er að horfa til þess við skipulag skólastarfs að viðmiðunarstundaskrá er rammi
um vægi námsgreina og námssviða í tímaramma skólanna. Þar er ekki verið að taka
ákvörðun um hve mikill tími fer í viku hverri í hverja námsgrein. Það er ákvörðun hvers
skóla í samráði við skólasamfélagið hvernig stundaskrár líta út. Það er ekkert sem mælir
gegn því að námsgreinar eða námssvið séu tekin fyrir á styttri tíma en heilum vetri
þannig að þær hafi meira vægi í stundaskrá nemenda ákveðið tímabil og séu svo ekki í
stundaskrá önnur tímabil. Hvað þetta varðar hafa skólar svigrúm.

Í sérstökum köflum í aðalnámskrá verða sett ákvæði um inntak og skipulag námsgreina
og námssviða sem tilgreind eru í grunnskólalögum. Þar er fjallað um:

```
•	 Menntagildi greinarinnar og megintilgang. Tekið er mið af menntastefnu
sameiginlegs inngangskafla aðalnámskrár og almennum hluta aðalnámskrár
grunnskóla, einkum grunnþáttum í menntun og áhersluþáttum í grunnskólalögum.
•	 Kennsluaðferðir. Gerð er grein fyrir þeim kennsluaðferðum sem eru einkennandi
fyrir greinina eða sviðið.
•	 Námsmat. Gerð er grein fyrir fjölbreyttum aðferðum við námsmat sem taka mið
af megintilgangi og hæfniviðmiðum. Sett eru hæfniviðmið um námsmat með
hliðsjón af ákvæðum aðalnámskrár.
•	 Hæfniviðmið. Gerð er grein fyrir hæfniviðmiðum sem fela í sér þekkingu og leikni
innan hverrar námsgreinar eða námssviðs og lykilhæfni sem stefnt er að við:
```
Lok 4. bekkjar
Lok 7. bekkjar
Lok 10. bekkjar

```
•	 Önnur atriði sem varða sérstöðu greinarinnar eða greinasviðsins, t .d. tengingu við
þverfaglega þætti, samþættingu, samstarf heimila og skóla og mögulega nýtingu
nærumhverfis.
```

**AÐALNÁMSKRÁ GRUNNSKÓLA 2011  ALMENNUR HLUTI**

## 9 NÁMSMAT Í GRUNNSKÓLA

## 9 .1 Markmið með námsmati í grunnskóla

Mat á hæfni og framförum nemenda er reglubundinn þáttur í skólastarfi, órjúfanlegur
frá námi og kennslu. Megintilgangur námsmats er að leiðbeina nemendum um
námið og hvernig þeir geti náð markmiðum þess. Með námsmati er fylgst með því
hvernig nemendum tekst að ná almennum hæfniviðmiðum aðalnámskrár, stuðlað að
námshvatningu, nemendur örvaðir til framfara og metið hverjir þurfa á sérstakri aðstoð
að halda.

Námsmat á einnig að veita nemendum og foreldrum þeirra, kennurum, viðtökuskólum
og skólayfirvöldum upplýsingar um námsgengi nemenda, hæfni þeirra, vinnubrögð og
framfarir, sem m .a. má hafa að leiðarljósi við frekari skipulagningu náms.

## 9 .2 Námsmat í skólanámskrá og starfsáætlun skóla

Gera skal grein fyrir námsmatsviðmiðum og matskvarða í skólanámskrá þannig að
nemendum, foreldrum og öllum starfsmönnum skóla sé ljóst hvaða kröfur eru gerðar og
hvernig skólinn hyggst meta hvernig þær eru uppfylltar. Þeir sem í hlut eiga; nemendur,
foreldrar, kennarar og annað starfsfólk skóla, þurfa allir að geta skilið niðurstöður
námsmats á svipaðan hátt. Það er forsenda þess að unnt sé að nýta upplýsingarnar til að
bæta nám og kennslu.

# 9


```
Mennta- og menningarmálaráðuneyti
```
## 9 .3 Fjölbreyttar matsaðferðir

Markmið skólastarfs eru margvísleg og hægt að fara ýmsar leiðir til að ná þeim og því
verða matsaðferðir að vera fjölbreyttar. Þær verða að hæfa hæfniviðmiðum, endurspegla
áherslur í kennslu og taka mið af nemendahópnum. Námsmat á að vera áreiðanlegt,
óhlutdrægt, heiðarlegt og sanngjarnt gagnvart nemendum. Það þýðir að meta þarf alla
þætti námsins, þekkingu, leikni og hæfni með hliðsjón af hæfniviðmiðum í aðalnámskrá.

## 9 .4 Viðmið um námsmat í grunnskóla

Í námsmati í grunnskóla skal leggja mat á hæfni nemenda innan hvers námssviðs og á
það við jafnt í bóklegu námi, verk- og listnámi. Í köflum um námsgreinar eða námssvið
í aðalnámskrá verða útfærð viðmið um mat á viðkomandi námssviði. Einnig skal innan
hvers námssviðs leggja mat á hæfni nemenda sem byggist á grunnþáttum í menntun og
áhersluþáttum grunnskólalaga. Slík hæfni er nefnd lykilhæfni við námsmat í lok grunnskóla.

Viðmið um mat á lykilhæfni í grunnskóla eru sett fram í fimm liðum sem eru sameiginlegir
öllum námssviðum:

```
•	 Hæfni nemenda til að tjá hugsanir sínar, tilfinningar og skoðanir munnlega,
skriflega og á annan hátt. Hæfni til að miðla þekkingu og leikni sinni og flytja mál
sitt skýrt og áheyrilega og taka þátt í samræðum og rökræðum.
•	 Skapandi hugsun og frumkvæði í efnistökum og úrvinnslu. Hæfni nemenda til að
nota þekkingu og leikni, draga ályktanir, áræðni til að leita nýrra lausna og beita
gagnrýninni hugsun og röksemdafærslu.
•	 Hæfni nemenda til að vinna sjálfstætt, í samstarfi við aðra og undir leiðsögn.
•	 Hæfni nemenda til að nýta margvíslega miðla í þekkingarleit, úrvinnslu og miðlun
og nýta upplýsingar á ábyrgan, skapandi og gagnrýninn hátt.
•	 Hæfni nemenda til að bera ábyrgð á eigin námi og leggja mat á eigin vinnubrögð
og frammistöðu.
```
Vissa þætti í menntun í grunnskóla er erfitt að meta. Dæmi um slíka þætti eru siðgæði
og siðferðileg viðhorf, jafnrétti, lýðræði, mannréttindi, borgaravitund, sjálfbærni og
heilbrigði. Skólar skulu sjálfir móta leiðir til að meta slíka þætti en sjálfsmat nemenda,
jafningjamat, foreldramat og mat á skólabrag geta hentað sem hluti af innra mati skóla.
Hafa verður hugfast að sum markmið eru þess eðlis að ekki kemur fram fyrr en síðar á
lífsleiðinni hvort þeim var náð eða ekki.

Innan hvers námssviðs er sérstakur matskvarði skilgreindur í fjórum flokkum, A−D. Með
honum er annars vegar lagt mat á hvernig nemendum gengur að ná hæfniviðmiðum hvers
námssviðs og hins vegar lykilhæfni nemenda sem lýst er hér að framan. Matskvarðann


**AÐALNÁMSKRÁ GRUNNSKÓLA 2011  ALMENNUR HLUTI**

ber að nota við brautskráningu nemenda úr grunnskóla. Einnig má nota hann við lok
4. og 7. bekkjar og almennt í námsmati. Kvarðann má laga að þörfum skólans og
aðstæðum hverju sinni.

```
Kvarði Námssvið Lykilhæfni
```
```
A
```
```
Framúrskarandi hæfni og frammistaða
í námi með hliðsjón af hæfniviðmiðum
námsgreinar eða námssviðs.
```
```
Framúrskarandi hæfni með hliðsjón af
viðmiðum um lykilhæfni.
```
### B

```
Góð hæfni og frammistaða í námi með
hliðsjón af hæfniviðmiðum námsgreinar
eða námssviðs.
```
```
Góð hæfni með hliðsjón af viðmiðum um
lykilhæfni.
```
### C

```
Sæmileg hæfni og frammistaða í
námi með hliðsjón af hæfniviðmiðum
námsgreinar eða námssviðs.
```
```
Sæmileg hæfni með hliðsjón af viðmiðum
um lykilhæfni.
```
### D

```
Hæfni og frammistöðu í námi ábótavant
með hliðsjón af hæfniviðmiðum
námsgreinar eða námssviðs.
```
```
Hæfni með hliðsjón af viðmiðum um
lykilhæfni ábótavant.
```
Við lok grunnskóla skal nemandi fá skírteini er votti að hann hafi lokið námi í grunnskóla.
Í skírteini skal skrá vitnisburð nemanda í öllu því námi sem hann stundaði á lokaári í
grunnskóla en æskilegt er að hafa til hliðsjónar nám í 8 .–10. bekk. Skrá skal tvískiptan
vitnisburð samanber matskvarðann hér að framan. Á vitnisburðarskírteini skal einnig
koma fram hvaða viðmið eru lögð til grundvallar. Til þess að upplýsingar um námsmat
séu trúverðugar, réttlátar og heiðarlegar og byggi upp raunhæft sjálfsmat nemenda
verður að hafa tvennt í huga. Annars vegar þann nemanda sem í hlut á þegar lagt er
mat á framfarir hans, ástundun og árangur miðað við eigin forsendur og hins vegar
samanburð við aðra, t .d. jafnaldra.

## 9 .5 Tengsl við hæfniþrep í framhaldsskóla

Námi í framhaldsskóla er skipað á fjögur hæfniþrep sem skarast annars vegar við
grunnskólastig og hins vegar við háskólastig. Þrepin lýsa stigvaxandi kröfu um þekkingu,
leikni og hæfni nemenda. Mikilvægt er að nemandi hefji nám á því þrepi í framhaldsskóla
sem hentar honum best. Sameiginleg viðmið í námsmati við lok grunnskóla og
samræmdur matskvarði á að stuðla að því. Nemendur hefja nám í framhaldsskóla
ýmist á 1. eða 2. þrepi samkvæmt nánari útfærslu í aðalnámskrá framhaldsskóla og
skólanámskrá viðkomandi skóla. Mat á því hvaða þrep hentar best hverjum og einum er
í höndum viðkomandi framhaldsskóla í samráði við nemendur og foreldra og er útfært
nánar í almennum hluta aðalnámskrár framhaldsskóla. Ávallt er um einstaklingsmiðað
mat að ræða. Grunnskólinn er ábyrgur fyrir því að um réttmætt og áreiðanlegt mat sé
að ræða og að veita nemendum, foreldrum og framhaldsskólum sem besta leiðsögn um
nám í framhaldsskóla.


```
Mennta- og menningarmálaráðuneyti
```
## 9 .6 Námsmat þarf að fara fram jafnt og þétt á námstímanum

Kennarar þurfa að hjálpa nemendum til raunhæfs sjálfsmats, gera þeim grein fyrir
markmiðum náms og hvernig miðar í átt að þeim. Leggja skal áherslu á leiðsagnarmat
sem byggist á því að nemendur velti reglulega fyrir sér námi sínu með kennurum sínum
til að nálgast eigin markmið í náminu og ákveða hvert skal stefna. Nemendum þarf að
vera ljóst hvaða viðmið eru lögð til grundvallar í matinu.

## 9 .7 Fjölbreytni í námsmati

Form námsmatsverkefna þarf að vera fjölbreytt og í samræmi við kennslutilhögun og
höfða til sem flestra matsþátta. Þannig skal meta munnleg verkefni, verkleg og skrifleg,
myndræn, stuttar afmarkaðar æfingar og dýpri athuganir, einstaklingsverkefni og
hópverkefni, verkefni sem unnin eru á afmörkuðum tíma og óafmörkuðum og próf
af ýmsu tagi. Mappa eða vinnubók, þar sem nemandi safnar saman verkefnum og
úrlausnum, t .d. með rafrænum hætti, getur hentað vel til að fá yfirsýn yfir það hversu
vel nemandinn hefur unnið, ástundun, virkni, vinnubrögð, framfarir nemenda og
félagsfærni.

Námsmat þarf að taka tillit til sérþarfa nemenda og sértækra námsörðugleika þeirra.
Skólum ber að gera það sem unnt er til þess að koma til móts við þarfir hlutaðeigandi
nemenda í þessu efni. Þessir nemendur eiga rétt á að námsmat sé lagað að þörfum
þeirra, m .a. með lengri próftíma, sérhönnuðum prófum, notkun hjálpargagna, aðstoð
og munnlegu námsmati. Eigi nemendur við lestrarörðugleika að stríða er æskilegt að
leggja verkefnin fyrir þá munnlega eða með öðrum viðeigandi hætti í samræmi við
sérþarfir nemandans.

**9.8 Samræmt námsmat í grunnskólum**

Mennta- og menningarmálaráðuneyti stendur fyrir samræmdu námsmati í grunnskólum,
leggur grunnskólum í því skyni til samræmd könnunarpróf og annast framkvæmd
samræmds námsmats.

Samræmd könnunarpróf í íslensku og stærðfræði eru lögð fyrir alla nemendur í 4 ., 7.
og 10. bekk grunnskóla. Nemendur í 10. bekk þreyta auk þess samræmt könnunarpróf
í ensku. Önnur próf eru haldin samkvæmt ákvörðun ráðherra hverju sinni. Samræmdum
könnunarprófum er einkum ætlað að mæla hvort markmiðum aðalnámskrár hefur
verið náð og gefa nemendum, foreldrum, starfsmönnum skóla og fræðsluyfirvöldum
upplýsingar og viðmiðanir á landsvísu. Skólastjóra er heimilt, ef gildar ástæður mæla
með því og samþykki foreldra liggur fyrir, að veita nemendum undanþágu frá því að


**AÐALNÁMSKRÁ GRUNNSKÓLA 2011  ALMENNUR HLUTI**

þreyta könnunarpróf í einstökum prófgreinum 4 ., 7. og 10. bekkjar. Hér er m .a. átt við
nemendur af erlendum uppruna sem nýlega eru komnir til landsins og hafa takmarkaða
íslenskukunnáttu, nemendur með sérþarfir og langveika nemendur.

Gefa skal út yfirlit yfir heildarniðurstöður samræmdra könnunarprófa og dreifa til
grunnskóla, skólaráða við grunnskóla, skólanefnda og fræðsluyfirvalda. Heimilt er að láta
öðrum í té upplýsingar um niðurstöður samræmdra prófa en ætíð skal gæta trúnaðar
gagnvart einstökum nemendum.

## 9 .9 Stöðluð próf og skimunarpróf í grunnskóla

Skólar skulu eiga aðgang að greinandi prófum og öðrum matstækjum sem auðvelda
könnun á tilteknum þáttum náms og kennslu þar sem hægt er að nota niðurstöður
til að veita nemendum leiðsögn og kennslu við hæfi. Stöðluð próf, t .d. lestrarpróf,
lesskimunarpróf, málþroskapróf, stærðfræðipróf og hreyfiþroskapróf sem spá fyrir um
hugsanlega námsörðugleika, staðlaðir spurningalistar og fleiri slík matstæki geta reynst
afar gagnleg hjálpartæki til að greina erfiðleika snemma á skólagöngunni og auka líkur
á að ráðin verði bót á þeim með skipulegum aðgerðum.

## 9 .10 Brautskráning áður en 10 ára skólagöngu er lokið

**skyldunámi er lokið**

Foreldrar geta óskað eftir því við skólastjóra grunnskóla að barn þeirra sé útskrifað
úr grunnskóla áður en 10 ára skyldunámi er lokið, telji foreldrar að viðkomandi
nemandi hafi forsendur til að innritast í framhaldsskóla. Skólastjóri skal ráðfæra sig við
umsjónarkennara nemandans og sérfræðiþjónustu sveitarfélagsins áður en hann tekur
ákvörðun í málinu. Skólastjóri metur hvenær nemandi hafi lokið grunnskólanámi og ber
ábyrgð á útskrift hans úr grunnskóla. Nemanda ber að ljúka öllu skyldunámi samkvæmt
aðalnámskrá grunnskóla með framúrskarandi árangri áður en hann útskrifast þaðan,
samanber eftirfarandi viðmið:

```
•	 Nemandi uppfylli viðmið með hliðsjón af hæfniviðmiðum aðalnámskrár
með framúrskarandi árangri.
•	 Nemandi hafi fengið náms- og starfsráðgjöf.
•	 Skólastjóri, umsjónarkennari og sérfræðiþjónusta telji útskrift ráðlega.
•	 Nemandi hefur félagsþroska til að takast á við félagslegt umhverfi
framhaldsskóla.
```
Nemendur sem ekki hafa lokið grunnskólanámi geta þó hafið nám í framhaldsskóla
samhliða í samráði við foreldra, viðkomandi framhaldsskóla og viðkomandi sveitarfélag,


```
Mennta- og menningarmálaráðuneyti
```
þar sem ljóst sé hvernig námið er formlega metið. Samkvæmt grunnskólalögum er gert
ráð fyrir að nánar sé samið um framkvæmd og fyrirkomulag milli hlutaðeigandi grunn-
og framhaldsskóla.

Ákveði skólastjóri að synja foreldrum um útskrift úr grunnskóla áður en 10 ára skyldunámi
er lokið geta foreldrar kært þá synjun grunnskóla til mennta- og menningarmálaráðuneytis
sem úrskurðar í málinu.


**AÐALNÁMSKRÁ GRUNNSKÓLA 2011  ALMENNUR HLUTI**

## 10 MAT Á GRUNNSKÓLASTARFI

Samkvæmt grunnskólalögum er markmið mats og eftirlits með gæðum starfs í
grunnskólum að:

```
•	 veita upplýsingar um skólastarf, árangur þess og þróun til fræðsluyfirvalda,
starfsfólks skóla, viðtökuskóla, foreldra og nemenda,
•	 tryggja að starfsemi skóla sé í samræmi við ákvæði laga, reglugerða og
aðalnámskrár grunnskóla,
•	 auka gæði náms og skólastarfs og stuðla að umbótum,
•	 tryggja að réttindi nemenda séu virt og að þeir fái þá þjónustu sem þeir eiga rétt
á samkvæmt lögum.
```
Mat á skólastarfi í grunnskóla er tvíþætt: Annars vegar er um að ræða mat sem skólar
framkvæma sjálfir og er hér kallað innra mat. Hins vegar er um að ræða mat sem
utanaðkomandi aðili vinnur á vegum sveitarfélags, ráðuneytis mennta- og menningarmála
eða annarra aðila og er nefnt ytra mat (sjá einnig kafla 3).

## 10 .1 Innra mat í grunnskóla

Skólastjóri í samstarfi við starfsfólk ber ábyrgð á gæðum þess starfs sem fer fram í
viðkomandi skóla. Í hverjum skóla skal móta skýra stefnu í samræmi við grunnþætti í
menntun, markmið og áhersluþætti grunnskólalaga, ákvæða í aðalnámskrá grunnskóla

# 10


```
Mennta- og menningarmálaráðuneyti
```
og skólastefnu viðkomandi sveitarfélags. Jafnframt tekur innra mat mið af starfsaðferðum
og sérstöðu hvers skóla sem fram kemur í skólanámskrá. Í skólanámskrá skal gera grein
fyrir áherslum og áætlunum um innra mat.

Í hverjum skóla ber að meta árangur og gæði skólastarfsins með kerfisbundnum hætti.
Ýmsar leiðir eru færar við mat skóla á eigin starfi en mikilvægt er að það kerfi, sem unnið
er eftir, henti skólastarfi viðkomandi skóla. Í vinnu við innra mat skal gerð grein fyrir
tengslum við þau markmið sem sett eru fram í skólanámskrá. Hver skóli þróar aðferðir
sem taka mið af sérstöðu skólans til að meta hvort og að hve miklu leyti markmiðunum
hefur verið náð. Aðferðir við innra mat taka mið af þeim viðfangsefnum sem unnið er
að hverju sinni.

Innra mat á að vera samofið daglegu starfi skóla, efla þekkingu, hæfni og ígrundun á
starfinu og auka vitund starfsfólks um ábyrgð. Lýðræðisleg vinnubrögð við innra mat
þar sem tekið er tillit til sjónarmiða þeirra sem koma að skólastarfinu stuðla að auknum
gæðum í starfinu. Niðurstöður innra mats skal nýta til umbóta í skólastarfi að höfðu
samráði við skólaráð.

## 10 .2 Ytra mat í grunnskóla

Mat og eftirlit sveitarfélaga

Skólanefnd skal í umboði sveitarstjórnar hafa eftirlit með því að skólastarf í grunnskólum
samræmist grunnskólalögum, reglugerðum og aðalnámskrá grunnskóla. Þetta á bæði
við um þá skóla sem reknir eru af sveitarfélaginu og þá sem reknir eru af öðrum aðilum.
Skólanefnd ber ábyrgð á að skólastarf sé metið með hliðsjón af aðstæðum og sérstöðu
hvers skóla. Við matið má styðjast við margs konar upplýsingar. Þar má t .d. benda á
upplýsingar um innra mat, mat á skólanámskrá og starfsáætlun skóla, framkvæmd
skólastefnu sveitarfélagsins, tölulegar upplýsingar og önnur gögn eftir því sem við á.
Skólanefnd ber einnig ábyrgð á því að grunnskólinn meti innra starf sitt með markvissum
hætti. Mikilvægt er að skólanefnd fylgi því eftir að niðurstöður innra mats skólans stuðli
að auknum gæðum og bættum árangri í öllu starfi hans.

Sveitarstjórn ber að tryggja að upplýsingum um skólastarf sé miðlað til mennta- og
menningarmálaráðuneytisins, starfsfólks skóla, foreldra og nemenda. Sveitarstjórn skal
einnig miðla viðeigandi upplýsingum innan sveitarfélags um úttektir og kannanir á
starfsemi skóla.

Niðurstöðum úttekta og kannana skal fylgt eftir með markvissum hætti en eftirfylgni
tekur mið af viðfangsefni og niðurstöðum.


**AÐALNÁMSKRÁ GRUNNSKÓLA 2011  ALMENNUR HLUTI**

Mat og eftirlit mennta- og menningarmálaráðuneytis

Mennta- og menningarmálaráðuneytið hefur eftirlit með því að sveitarfélög uppfylli þær
skyldur sem lög um grunnskóla, reglugerðir og aðalnámskrá grunnskóla kveða á um.
Reglubundið ytra mat ráðuneytisins felst í úttektum, könnunum og rannsóknum ásamt
almennri öflun, greiningu og miðlun upplýsinga. Ráðuneytið gerir áætlun til þriggja ára
um ytra mat, kannanir og úttektir, sem miða að því að veita upplýsingar um framkvæmd
skólahalds í grunnskólum.

Niðurstöður allra kannana og úttekta eru birtar á vef ráðuneytisins. Þar verða einnig
birtar greinargerðir og umbótaáætlanir sveitarstjórna sem byggðar eru á niðurstöðum
ytra mats. Áhersla er lögð á að kanna hvort skólastarfið samræmist ákvæðum laga
og reglugerða og þeim markmiðum sem sveitarfélög og einstaka skólar hafa sett sér.
Niðurstöðum ber að fylgja eftir og tekur eftirfylgni ráðuneytisins mið af niðurstöðum
hverju sinni.


```
Mennta- og menningarmálaráðuneyti
```
## 11 SKÓLAÞRÓUN

Skólastarf þarf að vera í sífelldri mótun. Ný þekking á sviði uppeldis og menntunar
kallar á endurskoðun, sama má segja um nýja þekkingu innan þeirra fræðasviða sem
eru bakhjarlar námssviða og námsgreina. Breyttar þjóðfélagsaðstæður og tækninýjungar
knýja einnig á um breytingar. Samstarf og samhæfing eru lykilatriði í farsælu
þróunarstarfi á sviði skólamála. Yfirvöld menntamála, sveitarstjórnir, sérfræðiþjónusta,
skólastjórnendur og kennarar bera sameiginlega ábyrgð á því að skólastarf sé í stöðugri
endurskoðun og umbótaviðleitni einkenni störf þeirra sem þar deila ábyrgð. Skólaþróun
er skipuleg, markviss og stöðug viðleitni til umbóta í skólum. Öll skólaþróun hefur hag
barna að leiðarljósi.

## 11 .1 Skólastefna sveitarfélaga

Gert er ráð fyrir að sveitarfélög móti skólastefnu sem tekur mið af aðstæðum á hverjum
stað og þeim áherslum sem þau vilja hafa að leiðarljósi. Miklu varðar að stefnumótun
sveitarfélaga sé unnin í víðtæku samstarfi flestra þeirra sem málið varðar með beinum
hætti. Má þar nefna skólanefnd, foreldra, nemendur, stjórnendur, kennara og annað
starfsfólk skóla svo og aðra aðila sem skólastefna nær til og hefur áhrif á. Stefna
sveitarfélags þarf að gefa einstökum stofnunum sem eftir henni starfa svigrúm til faglegra
ákvarðana. Sjálfstætt reknir skólar hafa sínar eigin áherslur og leiðarljós til hliðsjónar við
þróun skólastarfs innan þess ramma sem þjónustusamningur veitir.

# 11


**AÐALNÁMSKRÁ GRUNNSKÓLA 2011  ALMENNUR HLUTI**

## 11 .2 Stefna einstakra skóla

Í skólanámskrá birtist menntastefna viðkomandi skóla. Þar er því lýst hvernig staðið er að
þróunar- og umbótastarfi innan skólans. Menntastefna yfirvalda og stefna sveitarfélags
marka einstökum skólum ramma til að starfa innan. Skólaþróun er samvinnuverkefni
starfsmanna, foreldra og nemenda og vinnulag þarf að taka mið af því.

Innra mati skóla er ætlað að stuðla að umbótum. Innra mat dregur fram styrkleika og
veikleika og á þeim grunni er unnt að forgangsraða þeim verkefnum sem brýnt er að
unnið sé að. Niðurstöður innra mats geta einnig verið hvati að þróunarstarfi í skólum.

Ný þekking er önnur uppspretta þróunarstafs. Símenntun starfsmanna getur verið
aflvaki slíkrar þekkingar sem á rætur í fræðilegri framvindu og rannsóknum. Stefna skóla
og símenntunaráætlanir fyrir skólann í heild eða einstaka starfsmenn þurfa að vera í
samræmi við umbótaáætlanir og styðja við þær.

Skólaþróun byggist bæði á viðhorfum og verklagi. Skóli, sem mótar áætlanir nokkur ár
fram í tímann, á auðveldara um vik en ella að afmarka einstök viðfangsefni og fella þau
að heildarstefnu skólans. Fagleg forysta og markviss leiðsögn er ein meginforsenda fyrir
árangursríku þróunarstarfi.


```
Mennta- og menningarmálaráðuneyti
```
## 12 SKÓLANÁMSKRÁ OG STARFSÁÆTLUN SKÓLA

Hver skóli skal birta stefnu sína með tvennum hætti. Annars vegar er almenn stefnumörkun
birt í skólanámskrá og hins vegar eru upplýsingar, sem eru breytilegar frá ári til árs, birtar í
árlegri starfsáætlun. Skólastjóri er ábyrgur fyrir gerð skólanámskrár og starfsáætlunar og
skal semja þær í samráði við kennara skólans og annað starfsfólk sem með því móti hafa
skuldbundið sig til að framfylgja þeim. Í skólaráði skal fjalla um skólanámskrá og árlega
starfsáætlun skóla. Skólanefnd staðfestir gildistöku þeirra þegar ljóst er að þær hafa
verið unnar í samræmi við lög, reglugerðir, aðalnámskrá, skólastefnu, kjarasamninga og
ákvarðanir sveitarstjórnar um fyrirkomulag skólahalds. Í næstu köflum eru viðmið um
þætti sem þurfa að koma fram í skólanámskrá annars vegar og starfsáætlun hins vegar.
Skólar hafa visst svigrúm um útfærsluna.

## 12 .1 Skólanámskrá

Sérhver skóli semur skólanámskrá. Í skólanámskrá gerir skóli grein fyrir því hvernig
hann nýtir það svigrúm til ákvarðana og athafna sem lög, reglugerðir, aðalnámskrá og
skólastefna viðkomandi sveitarfélaga veita. Skólar sem eru einkareknir og tilheyra ekki
tilteknu sveitarfélagi þurfa ekki að lúta ákvæðum skólastefnu sveitarfélaga.

Skólanámskrá er nánari útfærsla á ákvæðum aðalnámskrár og í henni gefst kostur á
að laga opinber fyrirmæli að sérstöðu hvers skóla og staðbundnum aðstæðum og gera
grein fyrir hvernig þær aðstæður eru nýttar til að efla nám og kennslu.


**AÐALNÁMSKRÁ GRUNNSKÓLA 2011  ALMENNUR HLUTI**

Í skólanámskrá er gerð grein fyrir þeim gildum sem starf skólans byggist á. Þar eru útfærð
þau almennu viðmið sem sett eru í aðalnámskrá.

Í skólanámskrá skal m .a. birta upplýsingar um:

```
•	 starfsemi skólans frá stofnun hans og helstu atriði í þróun skólans frá upphafi,
•	 stefnu skólans; gildi, uppeldis- og kennslufræðilega stefnu og kennsluhætti,
•	 útfærslu skólans á grunnþáttum í menntun og áhersluþáttum grunnskólalaga,
•	 markmið náms í ljósi ákvæða aðalnámskrár,
•	 námsmat skólans og vitnisburðarkerfi,
•	 innra mat á árangri og gæðum,
•	 áætlanir um umbætur og þróunarstarf,
•	 samstarf heimila og skóla, upplýsingamiðlun,
•	 samstarf við leikskóla og framhaldsskóla, móttöku- og tilfærsluáætlun,
•	 tengsl skóla við nærsamfélagið og hvernig nýta má það til náms og þroska,
•	 áætlanir um:
```
móttöku nýrra nemenda,

áfengis- og fíknivarnir,

aðgerðir gegn einelti og öðru ofbeldi,

öryggis- og slysavarnir,

jafnrétti og mannréttindi,

viðbrögð við áföllum,

agamál.

Starfsáætlun

Í árlegri starfsáætlun er gerð grein fyrir starfstíma skólans og mikilvægum dagsetningum.
Ístarfsáætlun kemur fram hvernig þeim 180 kennsludögum, sem skóli hefur til
ráðstöfunar, er varið. Í áætluninni er skóladagatal birt en þar sést hvenær kennsla hefst
að hausti og hvenær henni lýkur að vori.


```
Mennta- og menningarmálaráðuneyti
```
Í starfsáætlun skal m .a. birta upplýsingar um:

```
•	 stjórnskipulag skólans, þ .m .t. skipurit,
•	 starfsfólk skólans,
•	 skóladagatal, þ .m .t. lengd jólaleyfis, páskaleyfis og annarra vetrarleyfa. Í
skóladagatali skulu þeir 10 dagar, sem heimilt er að skerða viðveru nemenda
auðkenndir, sérstaklega með skýringum,
•	 tilhögun kennslu, s .s. kennsluáætlanir,
•	 viðfangsefni innra mats,
•	 starfsáætlun nemenda, þ .m .t. upplýsingar um stundaskrá nemenda, foreldraviðtöl,
helstu viðburðir skólaársins og vettvangsferðir,
•	 val nemenda í 8 .–10. bekk,
•	 skólaráð, foreldrafélag og nemendafélag og starfsáætlanir þeirra,
•	 skólareglur,
•	 upplýsingar um stoðþjónustu, þ .m .t. skólaheilsugæslu og sérfræðiþjónustu,
•	 upplýsingar um tómstundastarf og félagslíf,
•	 símenntunaráætlun,
•	 rýmingaráætlun,
•	 viðbrögð við vá, s .s. veikindafaraldri, óveðri, eldgosi, jarðskjálftum,
•	 annað sem varðar starfsemi skólans ár hvert, m .a. hagnýtar upplýsingar um
opnunartíma skólans, viðveru sérfræðinga, mötuneyti, forföll og leyfi.
```


## 13 ÁBYRGÐ OG SKYLDUR NEMENDA, STARFSFÓLKS OG FORELDRA

Mikilvægt er að allir í skólasamfélaginu kappkosti í sameiningu að stuðla að og viðhalda
góðum starfsanda og jákvæðum skólabrag sem felur í sér gagnkvæmt traust, virðingu
og samábyrgð þar sem öryggi, vellíðan, heilbrigðar og hollar lífsvenjur eru hafðar að
leiðarljósi.

## 13.1 Ábyrgð nemenda og skyldur

Hér er fjallað um ábyrgð nemenda og skyldur en þessi hugtök eru nátengd. Ekki er
hægt að fjalla um skyldur nemenda án þess að fjalla jafnframt um ábyrgð. Réttindum
fylgja skyldur og ábyrgð fylgir hvoru tveggja. Bæði er um að ræða einstaklingsábyrgð og
samábyrgð. Hér er bæði átt við að nemandinn sem einstaklingur beri ábyrgð á sjálfum sér
og gjörðum sínum annars vegar og hins vegar samábyrgð þar sem hann er hluti af hópi/
samfélagi og er þar með samábyrgur öðrum í hópnum/samfélaginu.

## 13.1.1 Ábyrgð nemenda á eigin námi

Áhersla er lögð á að nemendur læri að bera ábyrgð á eigin námi og venji sig sem fyrst
á gott vinnulag. Ábyrgðarkennd nemenda þroskast eftir því sem þeim gefst kostur á
að velja viðfangsefni og taka ákvarðanir um eigið nám þannig að það verði þeim
merkingarbært. Það geta þeir gert innan þeirra marka sem aldur þeirra og þroski leyfir.
Ætlast er til að nemendur í grunnskóla taki slíkar ákvarðanir, allt frá byrjun skólagöngu.
Ábyrgð vex því aðeins að nemendur venjist á að taka ákvarðanir og standa við þær, bæði
ákvarðanir sem nemandinn tekur einn og í samráði við aðra. Sama á við um námsaðferðir
sem þeir temja sér en nauðsynlegt er að nemendur eigi sem mest val um þær á öllum
aldri. Nemendur skulu eiga möguleika á að beita mismunandi aðferðum við nám sitt og
þjálfast jöfnum höndum í að vinna upp á eigin spýtur og í samstarfi við aðra. Það gera
þeir með því að velja um viðfangsefni innan þeirra marka sem opinber markmið námsins
setja í einstökum námsgreinum og námssviðum, hvort sem þau er að finna í aðalnámskrá
eða í skólanámskrá viðkomandi skóla. Þá eiga nemendur samkvæmt grunnskólalögum
og viðmiðunarstundaskrá val um námsgreinar og námssvið, einkum á unglingastigi.

## 13.1.2 Ábyrgð nemenda á framkomu og samskiptum
 
Mikilvægt er að nemendur hafi ekki einungis skyldur gagnvart eigin námi heldur einnig
allri framkomu sinni og hegðun í skóla. Þetta á við um ýmsa þætti í umgengni við félaga,
starfsfólk og fjölmarga aðra sem þeir umgangast innan skóla sem utan. Nemendur bera
ábyrgð á framkomu sinni og samskiptum með hliðsjón af aldri og þroska. Nemendum
ber að hlíta fyrirmælum kennara og starfsfólks grunnskóla í öllu því sem skólann varðar,
fara eftir skólareglum og fylgja almennum umgengnisreglum í samskiptum við starfsfólk
og skólasystkin. Við setningu skólareglna er mikilvægt að nemendur taki þátt í gerð
skólareglna og tekið sé tillit til sjónarmiða þeirra og fá með því móti stuðning þeirra við
settar reglur. Einnig þarf að leita eftir sjónarmiðum foreldra þegar skólareglur eru settar
og ákvæði um viðbrögð við brotum á skólareglum ákveðin. Með þessu móti er stuðlað
að góðum starfsanda, jákvæðum skólabrag og lýðræðislegu uppeldi nemenda.

Í skólanámskrá skal gerð nánar grein fyrir þeim þáttum sem skólinn telur skipta mestu
máli til þess að skapa góðan skólabrag í skólanum. Nauðsynlegt er að samstaða skapist
um jákvæðan skólabrag og allir þeir sem tengjast skólastarfinu eigi hlut að því að móta
hann. Mikilvægt er að nemandi í samræmi við aldur og þroska geri sér grein fyrir að hann
ber sína ábyrgð á því hvernig skólabragur verður til, í hverju hann er fólginn og hver
einstaklingur sé hluti af stærri heild sem hann ber ábyrgð á ásamt öðrum.

## 13 .1 .3 Tjáningarfrelsi

Nemendur eiga að geta tjáð sig um hvaðeina sem fram fer í skólanum hvort sem það
snertir nám þeirra, líðan, aðbúnað eða félagslegar aðstæður. Réttmætt er að tekið sé tillit
til skoðana þeirra allt eftir aldri og þroska og eðli máls.

Nemendafélag er mikilvægur vettvangur fyrir nemendur allt frá upphafi grunnskólans
til að koma sjónarmiðum sínum á framfæri og til að vinna að hagsmunamálum sínum.
Nemendur eiga fulltrúa í skólaráði og mikilvægt er að þeir leiti eftir sjónarmiðum
samnemenda og hafi tækifæri til að fylgja eftir hagsmunamálum þeirra í skólaráðinu.
Miða þarf starfshætti í skólaráði við að nemendur geti tekið virkan þátt í starfi þess.

## 13.2 Ábyrgð og skyldur starfsfólks

## 13.2.1 Fagmennska og alúð

Í því felst að starfsfólk komi til móts við náms- og félagslegar þarfir nemenda og sinni þeim
af alúð. Þetta gerir starfsfólk með því að ígrunda starfið reglulega, leita nýrra leiða, afla
sér nýrrar þekkingar og sýna þannig stöðuga viðleitni til að læra og gera betur. Mikilvægt
er að starfsfólk sýni nærgætni við nemendur, foreldra og samstarfsfólk í hvívetna.

## 13.2.2 Jákvæður skólabragur

Stjórnendum skóla, kennurum og öðru starfsfólki ber í starfi sínu að stuðla að jákvæðum
skólabrag og starfsanda í öllu skólastarfi með velferð nemanda og öryggi að leiðarljósi.
Stjórnendur skóla kosti kapps um að stuðla að jákvæðum samskiptum og gagnkvæmu
trausti allra í skólanum og taka sérstaklega mið af aldri og þroska nemenda í því sambandi.

Starfsfólk skóla skal leggja áherslu á námsaga og sjálfsaga nemenda, góða umgengni,
jákvæð samskipti, sáttfýsi, umburðarlyndi og kurteisi. Einnig skal lögð áhersla á að
styrkja sjálfsmynd nemenda, efla sjálfsvirðingu þeirra og virðingu gagnvart öðrum, eigum
annarra og umhverfinu.

## 13.2.3 Þagmælska

Mikilvægt er að starfsfólk gæti fyllstu þagmælsku um hagi barna í öllum samskiptum við
þau, foreldra þeirra og starfsfólk innanhúss sem utan. Starfsfólki ber að gæta trúnaðar
um þau atriði sem það fær vitneskju um og snertir nemendur eða foreldra þeirra og hafa
hag nemenda að leiðarljósi. Þessi þagmælska nær þó ekki til þeirra atvika sem ber að
tilkynna lögreglu eða barnaverndaryfirvöldum samkvæmt lögum.

## 13.3 Ábyrgð og skyldur foreldra

Eins og fram kemur í grunnskólalögum bera foreldrar ábyrgð á uppeldi barna sinna og
bera ábyrgð á að þau innritist í skóla þegar þau komast á skólaskyldualdur og sæki skóla.
Foreldrar gæta hagsmuna barna sinna og eiga að stuðla að því að þau stundi nám sitt.
Foreldrar fylgist með námsframvindu barna sinna í samvinnu við þau og kennara þeirra
og eiga að greina skólanum frá þeim atriðum sem kunna að hafa áhrif á námsframvindu,
ástundun og hegðun. Foreldrar fái jafnframt tækifæri til að taka þátt í námi barna sinna,
svo og í skólastarfinu almennt. Foreldrar skulu hafa samráð við skólann um skólagöngu
barna sinna, fylgjast með og styðja við skólagöngu þeirra og námsframvindu og stuðla
að því að börnin mæti úthvíld í skólann og fylgi skólareglum.


```
Mennta- og menningarmálaráðuneyti
```
## 14 TENGSL HEIMILA OG SKÓLA

```
Starfsfólk skóla, nemendur og foreldrar mynda skólasamfélagið í hverjum skóla. Mikilvægt
er að þessir hópar vinni vel saman að mótun þessa samfélags og þeirra umgengnishátta
sem eiga að einkenna samskipti innan skólans og utan. Til þess að það gangi vel þarf að
ræða reglulega um áherslur og koma sér saman um meginviðmið.
```
```
Samkvæmt barnalögum teljast foreldrar þeir sem fara með forsjá barns. Foreldrar bera
ábyrgð á uppeldi barna sinna. Á þeim hvílir sú skylda að börnin sæki skóla og að þau
séu eins móttækileg fyrir þeirri menntun sem skólinn býður og framast er unnt. Skólinn
aðstoðar foreldra í uppeldishlutverkinu og býður fram menntunartækifæri. Menntun og
velferð nemenda er sameiginlegt verkefni heimila og skóla og samstarfið þarf að byggjast
á gagnkvæmri virðingu, trausti, og upplýsingamiðlun beggja aðila, sameiginlegum
ákvörðunum og samábyrgð. Mesta áherslu ber að leggja á samstarf heimila og skóla um
hvern einstakling, nám hans og velferð og að heimili og skóli séu vettvangur menntunar.
Einnig ber að leggja áherslu á samstarf í einstökum bekkjardeildum, námshópum og
árgöngum, bæði um nám, félags- og tómstundastarf, velferð nemenda, bekkjaranda og
meginviðmiðanir í uppeldisstarfi skólans. Skólastjórnendur og umsjónarkennarar bera
meginábyrgð á að halda uppi virku samstarfi með aðstoð annarra kennara. Þeir skulu
kappkosta að skapa tækifæri til að auka hlutdeild foreldra í skólastarfi og stuðla að virku
samstarfi á jafnréttisgrundvelli.
```
```
Foreldrar skulu eiga kost á að taka þátt í námi barnsins, svo og í skólastarfinu almennt.
Það er skylda foreldra að veita grunnskóla upplýsingar um barnið sem kunna að skipta
```
# 14


**AÐALNÁMSKRÁ GRUNNSKÓLA 2011  ALMENNUR HLUTI**

máli fyrir skólastarfið og velferð þess. Foreldrar bera ábyrgð á því að börn þeirra sinni
því heimanámi sem skólinn og foreldrar hvers einstaks barns hafa orðið ásátt um og að
frístundastarf og annað starf utan skóla komi ekki niður á námi barnanna.

Loks er mikilvægt að traust samstarf sé milli heimila og skóla um skólastarfið í heild, t .d.
um meginviðmiðanir í hegðun og umgengni, skólabrag, áhersluatriði í skólastefnu hvers
skóla eða sveitarfélags. Gert er ráð fyrir að foreldrar taki þátt í mótun skólasamfélagsins
og vinni að því með stjórnendum skóla, kennurum og öðrum starfsmönnum skóla að
koma markmiðum skólastarfs í framkvæmd og taki höndum saman til að tryggja sem
best uppeldisskilyrði barna og almenna velferð þeirra.

Öflugt foreldrastarf og sterk samstaða um grundvallarviðmið er besta forvörnin gegn
hvers kyns vá, t .d. neyslu fíkniefna og óæskilegri hegðun. Ef foreldrar nemenda í bekk
eða skóla ná að stilla saman strengi um meginviðmiðanir í uppeldismálum aukast líkur á
árangri í skólastarfinu, þ .e. námsárangri, almennri velferð nemenda og forvörnum.

## 14 .1 Upplýsingamiðlun

Gagnkvæm og virk upplýsingagjöf stuðlar að trausti milli foreldra og starfsfólks skóla
og hjálpar þeim að deila ábyrgð og taka ákvarðanir sem lúta að velferð nemenda.
Með auknum kynnum foreldra af daglegu starfi í skólanum og skipulegri samvinnu um
skólastarfið aukast líkur á virkri þátttöku foreldra í tengslum við ákvarðanir og ábyrgð.
Aukin hlutdeild foreldra stuðlar að bættum námsárangri barna og bættri líðan þeirra.
Brýnt er að skólar gefi reglulega skýrar upplýsingar um skólastarfið og áætlanir sem liggja
fyrir um starfsemi skólans. Þetta má gera með ýmsum hætti, t .d. í foreldraviðtölum, á
sameiginlegum kynningarfundum með foreldrahópum, í skólanámskrá, gegnum rafræn
samskiptaforrit og á vefsíðu skólans. Foreldrar skulu upplýsa skólann sem best um hagi
barnsins og almennan þroska og greina frá þeim þáttum sem geta haft áhrif á líðan þess
og frammistöðu í skólanum.

## 14 .2 Foreldrafélög

Við grunnskóla skal starfa foreldrafélag. Skólastjóri er ábyrgur fyrir stofnun þess og sér til
þess að félagið fái aðstoð eftir þörfum. Hlutverk foreldrafélags er að styðja skólastarfið,
stuðla að velferð nemenda og efla tengsl heimila og skóla. Foreldrafélag hvers skóla setur
sér starfsreglur, m .a. um kosningu í stjórn félagsins og kosningu fulltrúa í skólaráð.

Ákvarðanataka í skólamálum hefur færst nær foreldrum en það undirstrikar þörf fyrir
formlegan samstarfsvettvang þeirra. Vel rekin og virk foreldrafélög við hvern skóla gefa
foreldrum kost á margvíslegum tækifærum til að stuðla að og viðhalda góðum skólabrag
og kynnast öðrum foreldrum, nemendum og starfsfólki skóla. Foreldrar hafa þar vettvang
til að ræða saman um skólagöngu barnanna og hvað eina sem varðar uppeldi og menntun.


```
Mennta- og menningarmálaráðuneyti
```
Til að ná sem bestum árangri er nauðsynlegt að þeir sem hlut eiga að máli velti fyrir sér
markmiðum félagsins og hvernig megi skipuleggja starfið svo að þau markmið náist. Með
virkri starfsemi foreldrafélaga er hægt að stilla saman strengi í ýmsum hagsmunamálum
og velferðarmálum með hagi barna að leiðarljósi. Foreldrafélög skulu leggja áherslu á
sem virkast foreldrastarf í einstökum umsjónarhópum eða bekkjardeildum. Foreldrafélög
skulu hafa sem best samstarf við skólaráð og nemendafélög.

## 14 .3 Skólaráð

Lögum samkvæmt er skólaráð samráðsvettvangur skólastjóra og skólasamfélags um
skólahald. Skólaráð tekur þátt í stefnumörkun fyrir skólann og mótun sérkenna hans.
Skólaráð fjallar um skólanámskrá skólans, árlega starfsáætlun, rekstraráætlun og
aðrar áætlanir um skólastarfið. Skólaráð skal fá til umsagnar áætlanir um fyrirhugaðar
meiriháttar breytingar á skólahaldi og starfsemi skóla áður en endanleg ákvörðun um þær
er tekin. Skólaráð fylgist almennt með öryggi, aðbúnaði og almennri velferð nemenda.
Skólastjóri ber ábyrgð á því að skólaráðið sé virkt og að það setji sér starfsreglur.


**AÐALNÁMSKRÁ GRUNNSKÓLA 2011  ALMENNUR HLUTI**

## 15 TENGSL SKÓLASTIGA

Meðal meginatriða nýrrar menntastefnu, sem mótuð var með gildistöku laga um
leikskóla, grunnskóla og framhaldsskóla 2008, var að auka svigrúm, sveigjanleika og
samfellu á milli skólastiga og innan hvers skólastigs. Lögð er áhersla á að grunnskólinn
komi betur til móts við ólíkar þarfir barna en það kallar á að svigrúm í skipulagi náms
sé aukið, þ .m .t. námslengd og skil milli skólastiga. Helstu markmið samstarfs og tengsla
milli skólastiga eru að skapa samfellu í námi barna, koma til móts við þarfir þeirra og
stuðla að markvissari uppbyggingu náms. Einnig er markmiðið að treysta gagnkvæma
þekkingu og skilning á starfi kennara og námi nemenda og stuðla að vellíðan og öryggi
barna þegar þau flytjast milli skólastiga.

## 15 .1 Tengsl leik- og grunnskóla

Til þess að koma til móts við ólíkar þarfir barna þarf svigrúm í skipulagi náms, þ .m .t.
námslengd. Börn geta, með heimild skólastjóra grunnskóla, hafið grunnskólanám fyrir
6 ára aldur. Áður en slík ákvörðun er tekin er brýnt að starfsfólk viðkomandi leikskóla
og grunnskóla og foreldrar hafi fjallað um málið. Samkvæmt lögum um leikskóla
og grunnskóla ber sveitarfélögum að koma á samstarfi milli leik- og grunnskóla. Í
skólanámskrám skal gera grein fyrir samstarfinu og hvernig standa skuli að aðlögun barna
og færslu milli skólastiga. Skólaganga barna á að mynda samfellu þannig að reynsla og
nám á fyrri skólastigum nýtist á þeim næstu. Þegar börn byrja í grunnskóla þarf að byggja
á fyrra námi og reynslu þeirra úr leikskólanum. Sú hæfni, sem börnin öðluðust í leikskóla,

# 15


```
Mennta- og menningarmálaráðuneyti
```
verður því þannig sá grunnur sem námið í grunnskóla byggist á. Farsæll flutningur barna
úr leikskóla í grunnskóla felur einnig í sér undirbúning og aðlögun. Leikskólabörn þurfa
að fá tækifæri til að kynnast væntanlegum grunnskóla á meðan þau eru enn í leikskóla
og líta skal á fyrstu vikur grunnskólagöngunnar sem tímabil aðlögunar og undirbúnings.

## 15 .1 .1 Upplýsingar á milli skólastiga

Við lok leikskóla liggja fyrir ýmsar upplýsingar um börnin. Til að tryggja að byggt sé á
fyrra námi og reynslu leikskólabarna þegar þau koma í grunnskólann, og aðlögun þeirra
verði eins og best verður á kosið, er gert ráð fyrir að tilteknar upplýsingar um hvert
barn fylgi þeim í grunnskólann. Þetta getur t .d. verið í formi ferilmappa sem börnin
hafa sjálf tekið þátt í að móta. Foreldrar eru mikilvægir tengiliðir milli skólastiganna og
miðla upplýsingum um börn sín og leikskólagöngu þeirra. Þeir eiga jafnframt rétt á að
fá vitneskju um þau gögn sem fylgja barninu úr leikskólanum í grunnskólann og gefast
kostur á að bregðast við þeim.

## 15 .1 .2 Samstarf

Tengsl leikskóla og grunnskóla er samstarfsverkefni foreldra og kennara beggja skólastiga
þar sem velferð barnsins er í brennidepli. Kennarar á báðum skólastigum þurfa að kynna
sér nám og starfsaðferðir hvers annars þannig að börn upplifi samfellu milli leikskóla
og grunnskóla. Til þess að tryggja að svo verði þurfa leikskólar og grunnskólar að vinna
áætlun sem felur í sér sameiginlegar áherslur beggja skólastiga samkvæmt aðalnámskrá
sem og ákvarðanir um verkferla og ábyrgð á framkvæmdinni. Birta skal slíka áætlun í
skólanámskrám skóla á báðum skólastigum.

## 15 .2 Tengsl grunn- og framhaldsskóla

Langflestir nemendur hefja nám í framhaldsskóla strax að loknum grunnskóla. Mikilvægt
er að nemendur fái traustar upplýsingar um framhaldsskólastigið í heild og einstaka
skóla, einkum skóla í heimabyggð. Þessar upplýsingar eru á ábyrgð framhaldsskólans og
eiga að vera öllum aðgengilegar.

Í grunnskóla skulu nemendur fá trausta náms- og starfsráðgjöf sem auðveldar þeim
að velja nám við hæfi. Sveitarfélög koma á samstarfi grunn- og framhaldsskóla. Það
samstarf er sameiginleg ábyrgð skólastjóra grunnskóla og skólameistara framhaldsskóla.
Í samstarfinu felst ábyrgð á upplýsingagjöf milli skóla og til nemenda og foreldra um nám
á framhaldsskólastigi og hvernig samstarfi verði best háttað.

Nemendum er heimilt að stunda nám í einstökum námsgreinum á framhaldsskólastigi að
loknu grunnskólanámi í viðkomandi greinum. Grunnskólanemendum er einnig heimilt
að stunda slíkt nám samhliða grunnskólanámi enda hafi þeir sýnt til þess fullnægjandi
hæfni. Í þeim tilvikum þarf traust samstarf að ríkja milli grunn- og framhaldsskóla.


**AÐALNÁMSKRÁ GRUNNSKÓLA 2011  ALMENNUR HLUTI**

Námið er á ábyrgð grunnskólans og vitnisburður um það því birtur á vitnisburðarblaði
nemandans við lok grunnskóla. Nám á framhaldsskólastigi er skilgreint á hæfniþrep.
Framhaldsskóli sem í hlut á staðfestir að námið uppfylli þau skilyrði sem skólinn setur og
fer um mat á náminu samkvæmt því.

Ef grunnskólanemandi stundar nám í framhaldsskóla, sem skilgreint er sem hluti náms í
grunnskóla, þá fer um kostnað vegna kennslu á framhaldsskólastigi eftir ákvæðum laga
um grunn- og framhaldsskóla. Um nánari framkvæmd og fyrirkomulag skal samið milli
hlutaðeigandi grunn- og framhaldsskóla.

Þegar grunnskólanemandi stundar nám í sérskóla eða nýtur sérúrræða í grunnskóla,
skulu kennarar og aðrir fagaðilar, ásamt nemanda og foreldrum hans, taka þátt í mótun
og gerð tilfærsluáætlunar vegna fyrirhugaðs náms hans í framhaldsskóla og skal miða við
að undirbúningur hennar hefjist í 9. bekk.

Ráðuneytið birtir reglur um innritun í framhaldsskóla hverju sinni. Eftirfarandi reglur gilda
um innritun grunnskólanemenda í framhaldsskóla:

```
•	 Allir nemendur sem lokið hafa námi í grunnskóla eða náð 16 ára aldri eiga kost á
að hefja nám við hæfi í framhaldsskóla.
•	 Nemendur, sem lokið hafa skyldunámi í samræmi við ákvæði aðalnámskrár
grunnskóla, geta innritast á námsbrautir framhaldsskóla svo fremi að ekki séu
gerðar sérstakar kröfur.
•	 Áhersla er lögð á að nemandur eigi kost á að njóta skólavistar í framhaldsskóla í
nágrenni við heimili sitt eða í skilgreindum framhaldsskóla nálægt heimabyggð.
```

```
Mennta- og menningarmálaráðuneyti
```
## 16 UNDANÞÁGUR FRÁ AÐALNÁMSKRÁ

**AÐALNÁMSKRÁ**

Nám samkvæmt aðalnámskrá grunnskóla er skyldunám og því ekki um undanþágur að
ræða frá aðalnámskrá. Þó eru í grunnskólalögum nokkur ákvæði sem heimila undanþágur
frá skyldunámi og fyrirmælum aðalnámskrár.

Meginreglan er sú að börn byrja í grunnskóla á því almanaksári sem þau ná sex ára
aldri. Samkvæmt bæði leik- og grunnskólalögum má þó flýta eða seinka skólabyrjun.
Skólastjóri grunnskóla getur að uppfylltum ákveðnum skilyrðum heimilað að barn hefji
skólagöngu fimm ára eða sjö ára.

Grunnskólalög heimila einnig að nemandi ljúki öllu námi grunnskóla á skemmri tíma en
tíu árum. Hér er átt við að bráðgerir nemendur geti útskrifast úr grunnskóla fyrr en aldur
þeirra segir til um. Er það lagt í hendur skólans með aðstoð sérfræðiþjónustu sveitarfélaga
og að frumkvæði foreldra eða fengnu samþykki þeirra að meta hvenær og hvernig
flýting af þessu tagi fer fram. Nemendur þurfa að ljúka öllu námi grunnskóla samkvæmt
aðalnámskrá áður en þeir útskrifast úr grunnskóla á skemmri tíma en 10 árum. Þrátt fyrir
heimild um að ljúka grunnskóla á skemmri tíma en tíu árum ber grunnskólum að bjóða
bráðgerum nemendum upp á að dýpka þekkingu sína í námssviðum grunnskólans eða á
fjölbreytt val í öðrum greinum, allt eftir áhuga þeirra.

## 16 .1 Undanþága frá skólasókn

Foreldrar skólaskylds barns geta sótt um tímabundna undanþágu þess frá skólasókn og
þá er skólastjóra heimilt að veita slíka undanþágu í einstökum námsgreinum eða að öllu

# 16


**AÐALNÁMSKRÁ GRUNNSKÓLA 2011  ALMENNUR HLUTI**

leyti í samráði við umsjónarkennara, telji hann til þess gildar ástæður. Ekki eru settar í
aðalnámskrá nákvæmar leiðbeiningar um hvað teljist gildar ástæður en í öllum tilvikum
er ábyrgðin foreldra að sjá til þess að nemandinn vinni upp það sem hann kann að
missa úr námi meðan á undanþágu stendur. Gildar ástæður geta t .d. tengst þátttöku í
landsliðsverkefnum á sviði íþrótta á unglingastigi, æskulýðsstarfi, ferðalögum fjölskyldu
og sjálfboðastarfi.

## 16 .2 Viðurkenning náms utan grunnskóla

Skólastjóra grunnskóla er heimilt samkvæmt lögum að viðurkenna nám, sem stundað
er utan grunnskóla, sem jafngildi grunnskólanáms eða hæfni sem nemandi býr yfir, allt
frá upphafi til loka grunnskóla. Sem dæmi um þetta má nefna að viðurkenna hæfni
nemenda með annað móðurmál en íslensku í móðurmáli, hæfni íslenskra nemenda í
öðrum erlendum málum í stað ensku og dönsku og nám við tónlistarskóla, aðra listaskóla
eða málaskóla. Einnig er heimilt að meta þátttöku t .d. í atvinnulífi, félagslífi, íþróttum
eða skipulögðu sjálfboðastarfi sem nám í valgreinum á unglingastigi.

## 16 .3 Samræmd könnunarpróf

Grunnskólanemendum er skylt að þreyta samræmd könnunarpróf í 4 ., 7. og 10. bekk.
Skólastjórum er heimilt að veita nemendum undanþágu frá því að taka samræmdu
könnunarprófin í öllum námsgreinum eða hluta þeirra ef gildar ástæður mæla með því
og kennarar og foreldrar eru því samþykkir. Heimild skólastjóra til undanþágu getur
m .a. tekið til nemenda með annað móðurmál en íslensku sem eru nýlega fluttir til
landsins, nemenda með sérþarfir í almennum skólum og sérskólum eða nemenda sem af
óviðráðanlegum ástæðum geta ekki tekið prófin.

## 16 .4 Þróunarskólar

Mennta- og menningarmálaráðherra getur veitt sveitarfélögum eða öðrum rekstraraðilum
tímabundna heimild til að starfrækja tilraunaskóla eða gera tilraunir með ákveðna þætti
skólastarfs. Í slíkum tilvikum er heimilt að veita tímabundna undanþágu frá aðalnámskrá
grunnskóla. Getur slík undanþága t .d. varðað nám, starfstíma skóla, kennslutilhögun,
stundafjölda, frávik frá viðmiðunarstundaskrá og frávik frá aðalnámskrá. Má þar nefna
ef starfað er eftir viðurkenndum námskrám annarra landa eða alþjóðlegum námskrám
og námsskipan. Slíkum tilraunum skal ávallt setja eðlileg tímamörk og mennta- og
menningarmálaráðuneytið þarf alltaf að leggja mat á slíkar tilraunir þegar þeim lýkur.
Hægt er að reka slíka tilraunaskóla sem almennan grunnskóla á vegum sveitarfélaga,
sem deild innan grunnskóla eða sem sjálfstætt rekinn skóla sem nýtur viðurkenningar
ráðuneytisins og þar með lögboðinna fjárframlaga frá sveitarfélögum.


```
Mennta- og menningarmálaráðuneyti
```
## 16 .5 Heimakennsla

Sveitarstjórn getur veitt foreldrum barns undanþágu til þess að annast sjálft menntun
þess samkvæmt nánari fyrirmælum sem sett eru í reglugerð. Foreldrar, sem óska eftir
undanþágu til að geta kennt börnum sínum heima, að hluta eða öllu leyti, skulu sækja
um slíka heimild til síns sveitarfélags. Skólastjóri getur veitt undanþágu að höfðu samráði
við skólanefnd og sérfræðiþjónustu. Gert er ráð fyrir að a .m .k. annað foreldrið, sem
fær heimild til að annast heimakennslu, hafi réttindi sem grunnskólakennari. Börn,
sem hljóta heimakennslu, eru undanþegin skólaskyldu en skulu lúta eftirliti skóla í
sveitarfélaginu og reglulegu mati. Þau skulu þreyta samræmd könnunarpróf og eiga
aðgang að sérfræðiþjónustu sveitarfélagsins og annarri stoðþjónustu. Sveitarfélagið
tilnefnir tiltekinn grunnskóla til að annast tengsl við heimilið. Æskilegt er að nemendur
í heimakennslu eigi kost á að taka þátt í félags- og tómstundastarfi á vegum skólans
og tengjast skólanum eftir því sem óskað er. Taka skal tillit til óska nemenda sjálfra um
þátttöku þeirra í almennu skólastarfi þótt þau séu í heimakennslu.

## 16 .6 Sjúkrakennsla

Allir nemendur eiga rétt á kennslu við hæfi án tillits til líkamslegs eða andlegs atgervis.
Nemendur, sem eiga erfitt með nám sökum sértækra námsörðugleika, tilfinningalegra eða
félagslegra örðugleika og/eða fötlunar, nemendur með leshömlun, langveikir nemendur
og aðrir nemendur með heilsutengdar sérþarfir, eiga rétt á sérstökum stuðningi í námi í
samræmi við metnar sérþarfir.

Nemendur, sem að mati læknis geta ekki sótt skóla vegna slyss eða langvarandi veikinda,
eiga rétt til sjúkrakennslu annaðhvort á heimili sínu eða á sjúkrastofnun. Eðlilegt er, sé þess
nokkur kostur, að skólar nýti upplýsingatækni og fjarnám fyrir þessa nemendur til þess
m .a. að þeir geti stundað nám sitt eftir bestu föngum og haldið tengslum við skóla og
vini. Sjúkrakennsla tekur ekki til tilfallandi veikinda nemenda sem standa skemur en viku.

## 16 .7 Fjar- og dreifnám

Meginmarkmið með fjar- og dreifnámi í grunnskóla ætti að vera að gefa þeim nemendum,
sem það kjósa, tækifæri til að stunda nám óháð búsetu. Hér er einkum átt við nám sem
ekki er í boði viðkomandi skóla, s .s. nám í tungumálum fyrir nemendur af erlendum
uppruna og valnám af ýmsum toga. Einnig er um að ræða nemendur sem hafa til þess
forsendur að taka staka áfanga í framhaldsskóla í fjar- og dreifnámi samhliða námi í
grunnskóla. Til að stuðla að sveigjanleika á mörkum grunnskóla og framhaldsskóla er
æskilegt að grunnskólanemendum standi til boða fjar- eða dreifnám í framhaldsskóla
sem hluta af námi sínu í grunnskóla án þess að þurfa að greiða fyrir það sérstaklega.
Gera skal grein fyrir fyrirkomulagi fjar- og dreifnáms í skólanámskrá.


**AÐALNÁMSKRÁ GRUNNSKÓLA 2011  ALMENNUR HLUTI**

## 16 .8 Undanþága frá skyldunámi

Samkvæmt grunnskólalögum er skólastjóra heimilt að veita einstökum nemendum
undanþágu frá skyldunámi í tiltekinni námsgrein ef gild rök mæla með því. Þá er t .d. átt
við undanþágu nemenda með annað móðurmál en íslensku frá skyldunámi í dönsku.
Þetta á einnig við um unglinga sem lengi hafa verið búsettir erlendis. Þá er hægt að
veita nemendum með sérþarfir eða fötlun undanþágu frá tilteknum námsgreinum
að höfðu samráði við sérfræðinga. Æskilegt er að nemendum sé boðið upp á önnur
námstækifæri í staðinn, t .d. nám í eigin móðurmáli eða íslensku. Einnig er hægt að nýta
þessa undanþáguheimild fyrir nemendur sem hafa sýnt afburðaárangur á ákveðnu sviði,
t .d. eru í yngri landsliðum í íþróttum eða í listnámi, samanber leiðbeinandi reglur fyrir
skóla um meðferð slíkra mála sem birtar eru hér að neðan.

Mikilvægt er að skólinn sýni nærgætni og skilning þegar fjallað er um málefni sem tengjast
heimilum. Þetta á sérstaklega við um trúar- og lífsskoðanir. Með hliðsjón af sérstöðu
þessara þátta, einkum trúfrelsi, er heimilt að veita einstökum nemendum undanþágu frá
ákveðnum þáttum skyldunáms sem tengjast trúar- og lífsskoðunum, að beiðni foreldra,
ef gild rök eru fyrir slíkri undanþágu. Grunnskólar skulu leitast við að haga störfum sínum
þannig að nemendur þurfi ekki að fá undanþágu frá ákveðnum þáttum skólastarfs vegna
trúar- og lífsskoðana sinna.

Hafi nemandi fengið undanþágu frá skyldunámsgrein í grunnskóla er eðlilegt að slík
undanþága gildi áfram í sömu námsgreinum í framhaldsskóla.

Leiðbeinandi reglur um verklag grunnskóla vegna beiðni foreldra um undanþágu frá
skyldunámi í tiltekinni námsgrein, samkvæmt 15. gr. grunnskólalaga:

```
•	 Umsókn verður að vera skrifleg. Foreldrar nemandans og skólastjóri verða að
staðfesta umsókn. Í umsókn þarf að koma fram nafn, kennitala, heimilisfang og
grunnskóli nemandans.
•	 Rökstuðningur og skýring á ástæðum þarf að koma fram í umsókn eða fylgja
með. Skýringar og rök geta komið frá foreldrum, kennurum, sérfræðiþjónustu,
sérfræðingum, læknum (læknisvottorð), allt eftir eðli máls.
•	 Aflað er nánari skýringa ef þess er talin þörf. Leitað er álits sérfræðinga eða
annarra aðila ef þurfa þykir. Skólinn getur boðið nemanda annað nám í staðinn
en ber ekki skylda til þess ef nemandi hefur fullnægt hæfniskröfum eða talin er
ástæða til að draga úr námskröfum.
•	 Skólastjóri skal skrá umsókn sem sérstakt mál og svara formlega með bréfi.
•	 Leiðbeinandi reglur um undanþágu frá skólaíþróttum á grunnskólastigi,
samkvæmt 15. gr. grunnskólalaga:
```

```
Mennta- og menningarmálaráðuneyti
```
•	 Formleg undanþágubeiðni frá skólaíþróttum skal berast skólastjóra undirrituð af
foreldrum nemandans og viðkomandi nemanda. Fram skulu koma upplýsingar
um nemandann, þ .e. nafn, kennitala, heimilisfang, grunnskóli, íþróttafélag og
íþróttagrein með skýrum rökum fyrir undanþágubeiðninni.

•	 Meðfylgjandi skal vera staðfesting frá viðkomandi íþróttafélagi um íþróttaiðkun
nemandans í viðkomandi íþróttagrein.

•	 Fylgja skal greinargerð frá viðkomandi þjálfara um stöðu nemandans. Við annarlok
skili þjálfari mati á árangri og ástundun nemandans.

•	 Nemandi sem náð hefur framúrskarandi árangri í sundi hjá íþróttafélagi fær að
öllu jöfnu einungis undanþágu frá skólasundi, ekki öðrum þáttum skólaíþrótta.

•	 Nemandi sem náð hefur framúrskarandi árangri í íþróttagrein sinni (önnur grein
en sund) fær að öllu jöfnu ekki undanþágu frá skólasundi.

•	 Skólastjóri veiti að öllu jöfnu einungis nemendum í 8 .-10. bekk grunnskóla
undanþágu frá skólaíþróttum, sem náð hafa framúrskarandi árangri í þeirri
íþróttagrein sem þeir stunda. Undanþága er ekki veitt ef íþróttaiðkun hefur verið
metin sem hluti valgreina.

•	 Skólastjóri skal gæta jafnræðis við afgreiðslu undanþágubeiðna.

•	 Skólastjóri veiti nemendum í 1 .-7. bekk grunnskóla ekki undanþágu frá
skólaíþróttum vegna íþróttaþjálfunar hjá íþróttafélagi.

•	 Skólastjóri taki undanþágubeiðni ekki til afgreiðslu nema fullnægjandi upplýsingar
liggi fyrir.

•	 Skólastjóri grunnskóla hefur heimild, með vísan í 15. gr. laga um grunnskóla, til að
veita einstökum nemendum tímabundna undanþágu frá skólaíþróttum að hluta
til. Foreldrar viðkomandi nemanda skulu sjá til þess að hann vinni upp það sem
hann kann að missa úr námi á meðan á undanþágu stendur.


**AÐALNÁMSKRÁ GRUNNSKÓLA 2011  ALMENNUR HLUTI**

**VIÐAUKI**

## LÖGUM UM GRUNNSKÓLA, NR 91/2008 VIÐAUKI YFIRLIT YFIR REGLUGERÐIR 2012 SEM BYGGJA Á

**UM GRUNNSKÓLA, NR. 91/2008**

Reglugerð:

```
•	 nr. 1111/2007 um námsgagnasjóð,
•	 nr. 1150/2008 um innritun nemenda í framhaldsskóla,
•	 nr. 1157/2008 um skólaráð við grunnskóla,
•	 nr. 242/2009 um Sprotasjóð leik-, grunn- og framhaldsskóla,
•	 nr. 435/2009 um fyrirkomulag og framkvæmd samræmdra könnunarprófa í
4 ., 7. og 10. bekk grunnskóla,
•	 nr. 531/2009 um heimakennslu á grunnskólastigi,
•	 nr. 656/2009 um skólaakstur í grunnskóla,
•	 nr. 657/2009 um gerð og búnað grunnskólahúsnæðis og skólalóða,
•	 nr. 658/2009 um mat og eftirlit í grunnskólum og upplýsingaskyldu
sveitarstjórna um skólahald,
•	 nr. 896/2009 um skil og miðlun upplýsinga milli leik- og grunnskóla,
•	 nr. 897/2009 um miðlun og meðferð upplýsinga um nemendur í grunnskólum
og rétt foreldra til aðgangs að upplýsingum um börn sín,
•	 nr. 980/2009 um viðurkenningu grunnskóla sem reknir eru af öðrum
en sveitarfélögum,
•	 nr. 440/2010 um störf og starfshætti undanþágunefndar grunnskóla,
•	 nr. 584/2010 um sérfræðiþjónustu sveitarfélaga við leik- og grunnskóla
og nemendaverndarráð í grunnskólum,
•	 nr. 585/2010 um nemendur með sérþarfir í grunnskóla,
•	 nr. 1040/2011 um ábyrgð og skyldur aðila skólasamfélagsins í grunnskólum,
•	 um skólagöngu fósturbarna í grunnskólum (Í vinnslu).
```

